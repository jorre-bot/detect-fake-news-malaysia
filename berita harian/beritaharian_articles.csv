URL,Title,Date,Story
https://www.bharian.com.my/berita/nasional/2025/05/1398376/asean-rakan-dialog-komited-sokong-sistem-dagangan-multilateral,"ASEAN, rakan dialog komited sokong sistem dagangan multilateral berasaskan peraturan - MITI","Oleh BERNAMA - Mei 20, 2025 @ 10:36pm","KUALA LUMPUR: Perundingan Menteri Ekonomi ASEAN (AEM) dengan China, Australia, New Zealand (NZ) dan Jepun secara berasingan mengesahkan komitmen mereka terhadap sistem perdagangan pelbagai hala yang bertunjangkan peraturan Pertubuhan Perdagangan Dunia (WTO).
Kementerian Pelaburan, Perdagangan dan Industri (MITI) dalam satu kenyataan hari ini berkata komitmen sedemikian menggalakkan persekitaran perdagangan dan pelaburan yang boleh diramal, telus, bebas, adil, inklusif, mampan, tanpa diskriminasi dan terbuka.
Menterinya, Tengku Datuk Seri Utama Zafrul Aziz mempengerusikan ketiga-tiga sesi perundingan secara maya itu dengan Menteri Perdagangan dan Industri Timor Leste Filipus Nino Pereira bertindak sebagai pemerhati.
Sesi dengan Menteri Perdagangan China, Wang Wentao membincangkan impak ketegangan perdagangan global berterusan telah memberi kesan terhadap daya tahan rantaian bekalan serantau, seterusnya mengganggu susunan perdagangan global, memburukkan lagi geseran perdagangan dan melemahkan keyakinan terhadap sistem perdagangan pelbagai hala berasaskan peraturan.
Tengku Zafrul berkata: ""Memandangkan pergantungan besar negara-negara ASEAN terhadap rantaian bekalan global, sebarang ketidaktentuan geopolitik dan geoekonomi utama akan menjejaskan perniagaan dan pengguna, bukan sahaja dalam ASEAN, tetapi di seluruh dunia.""
Barisan menteri juga menetapkan sasaran untuk menandatangani protokol peningkatan Kawasan Perdagangan Bebas ASEAN-China 3.0, salah satu pencapaian keberhasilan utama ekonomi Malaysia sebagai pengerusi ASEAN tahun ini.
""Penambahbaikan ini dijangka merangkumi bidang baharu, seperti ekonomi digital dan hijau, dan ketersambungan rantaian bekalan,"" katanya.
Mesyuarat itu juga mengiktiraf kepentingan meluaskan hubungan perdagangan melalui inisiatif seperti perjanjian Perkongsian Ekonomi Komprehensif Serantau (RCEP).
Sesi dengan Menteri Perdagangan dan Pelancongan Australia, Don Farrell dan Menteri Perdagangan dan Pelaburan NZ, Todd McClay menyokong perjanjian mewujudkan prinsip kawasan perdagangan bebas ASEAN-Australia-New Zealand (AANZFTA) yang terbuka, boleh diramal, telus, berasaskan peraturan dan tanpa diskriminasi.
""Selain itu, mesyuarat tersebut juga mengalu-alukan penguatkuasaan protokol kedua untuk meminda AANZFTA bagi Australia, Brunei, Laos, Malaysia, NZ dan Singapura pada 21 April,"" katanya.
Menurut kenyataan itu, mesyuarat tersebut turut berharap agar penguatkuasaan protokol kedua bagi pihak lain disempurnakan pada akhir tahun ini untuk mengukuhkan rangka kerja kerjasama ekonomi serantau ini.
Sementara sesi dengan Menteri Ekonomi, Perdagangan dan Industri Jepun Yoji Muto menggariskan blok serantau dan komitmen Jepun untuk melaksanakan dan mempromosikan Perkongsian Ekonomi Komprehensif ASEAN-Jepun.
""Mesyuarat itu menyokong usaha berterusan untuk melaksanakan, menambah baik dan mengembangkan perjanjian RCEP, termasuk memuktamadkan prosedur mengenai penyertaan negara-negara kepada RCEP,"" katanya.
Beliau berkata inisiatif khusus industri dalam sektor automotif, tenaga bersih dan pembangunan beretika, bertanggungjawab dan penggunaan kecerdasan buatan akan diterokai."
https://www.bharian.com.my/berita/nasional/2025/05/1398360/kenapa-sekarang-selepas-pemilihan-cabang-baru-nak-pertikai-lantikan,"'Kenapa sekarang, selepas pemilihan Cabang baru nak pertikai lantikan vendor'","Oleh Muhammad Yusri Muzamir - Mei 20, 2025 @ 9:39pm","KUALA LUMPUR: Jawatankuasa Pemilihan Pusat (JPP) Parti Keadilan Rakyat (PKR) hari ini menafikan dakwaan Timbalan Presiden parti Datuk Seri Rafizi Ramli bahawa pelantikan vendor untuk mengendalikan sistem pemilihan parti itu tidak dibincangkan.
Pengerusi JPP, Datuk Seri Dr Zaliha Mustafa, berkata perkara itu serta isu pelantikan auditor bagi pemilihan PKR sebaliknya sudah dibangkitkan pada mesyuarat Biro Politik dan Majlis Pimpinan Pusat (MPP) sebelum ini.
Perbincangan itu, katanya, turut membabitkan Rafizi, selain Ahli Parlimen Pandan berkenaan hanya mempertikaikan pelantikan auditor bagi pemilihan parti yang dijadual diadakan pada Kongres PKR di Johor Bharu, minggu ini.
""Saya masih ingat, ada perbincangan dilakukan dalam Biro Politik dan MPP mengenai lantikan dan vendor serta auditor (bagi pemilihan PKR).
ADVERTISEMENT
""Memang ada perbincangan dan saya ingat ketika itu memang Rafizi langsung tidak mempertikaikan lantikan vendor iaitu yang membuat sistem pemilihan.
""Yang dibincangkan ialah lantikan auditor, kenapa sekarang bila sudah selesai pemilihan peringkat cabang baru hendak pertikai pula tentang lantikan vendor? Jadi macam tak 'sync' bagi saya.
""Sistem ini juga akan digunakan dalam pemilihan peringkat Pusat di Kongres PKR di Johor Bharu nanti, tentunya ada penambahbaikan dan ini biasa, mengikut keperluan sebab sistem pemilihan bagi Pusat sedikit berbeza dengan peringkat cabang,"" katanya dalam rakaman yang dimuat naik di Facebooknya, petang tadi.
Semalam, Rafizi dilapor mendakwa pelantikan vendor yang mengendalikan sistem pemilihan PKR dibuat secara senyap-senyap pada Disember lalu, tanpa dibincangkan dengan Biro Politik bagi penilaian bersama.
Dr Zaliha berkata, ketetapan untuk melaksanakan pemilihan secara dalam talian (e-voting) juga dibuat menerusi perbincangan bersama Biro Politik dan MPP, dengan perkara itu diminitkan pada 14 November lalu.
Cadangan itu, katanya, disarankan selepas Setiausaha Agung baharu, Fuziah Salleh dilantik, mengesyorkan sistem keanggotaan, ADIL diperluaskan dengan menambah baik 26 entiti yang dikenal pasti dalam aplikasi berkenaan.
Beliau berkata, Biro Politik dan MPP sekali lagi memutuskan supaya pemilihan parti menggunakan e-voting, pada 30 November lalu, dengan pelaksanaannya dibuat mengikut dua mekanisme iaitu secara dalam talian serta fizikal.
""Itu keputusan yang dibuat dan ia adalah natural jika mahu gunakan aplikasi ADIL, daripada sistem keanggotaan, kita perluaskan kepada sistem pemilihan.
""Dalam keadaan masa dan sebagainya, maka diteruskan dengan vendor yang digunakan bagi penambahbaikan sistem keanggotaan itu pula dilantik sebagai vendor yang akan juga menambahkan sistem pemilihan 2025 dalam aplikasi ADIL,"" katanya.
Dalam pada itu, Dr Zaliha mengingatkan semua pihak supaya tidak mengheret JPP dalam pertembungan antara calon pada pemilihan PKR kali ini.
""Insya-Allah, JPP akan kekal sebagai badan bebas dan kita memastikan perjalanan pemilihan akan berlaku dengan baik, adil, bersih, bebas, telus dan berintegriti.
""Berkempenlah secara sihat dan matang, kemukakan kekuatan masing-masing serta tawaran bagi kebaikan parti untuk kekal relevan,"" katanya yang juga Menteri di Jabatan Perdana Menteri (Wilayah Persekutuan).
ankuasa Pemilihan Pusat (JPP) Parti Keadilan Rakyat (PKR) hari ini menafikan dakwaan Timbalan Presiden parti, Datuk Seri Rafizi Ramli bahawa pelantikan vendor untuk mengendalikan sistem pemilihan parti itu tidak dibincangkan.
Pengerusi JPP, Datuk Seri Dr Zaliha Mustafa, berkata perbincangan mengenai lantikan vendor dan juruaudit oleh Biro Politik dan Majlis Pimpinan Pusat (MPP) diadakan dengan kehadiran Rafizi.
""Pada perbincangan ketika itu Rafizi langsung tidak mempertikaikan tentang lantikan vendor yang buat sistem pemilihan dan yang banyak dipertikai ialah lantikan juruaudit. Tiada apa dikatakan tentang vendor.
""Kenapa sekarang apabila kita dah selesai pemilihan peringkat Cabang, nak pertikai pula tentang lantikan vendor?"" katanya menerusi video yang dimuat naik di Facebook beliau, hari ini.
Ketika berucap pada program Jelajah Hidupkan Idealisme Reformasi Dalam Ujian Kuasa (HIRUK) Perak semalam, Rafizi yang juga Menteri Ekonomi mendakwa pelantikan vendor untuk mengendalikan sistem pemilihan parti itu dilantik secara rahsia dan tidak dibincangkan terlebih dahulu di peringkat Biro Politik.
Mengulas lanjut, Dr Zaliha yang juga Menteri di Jabatan Perdana Menteri (Wilayah Persekutuan) menegaskan bahawa JPP bagaimanapun tidak wajar diheret dalam sebarang pertembungan antara calon bertanding pada pemilihan parti sesi 2025-2028.
Beliau berkata JPP selaku badan bebas, komited untuk memastikan proses pemilihan berjalan lancar berdasarkan prinsip demokrasi yang adil dan telus.
""Kita akan pastikan perjalanan pemilihan pada kongres (Kongres Nasional PKR) berlangsung dengan baik dan insya-Allah kita akan tetap memastikan pemilihan berlaku secara adil, bersih, telus dan berintegriti.
""Berkempenlah dengan cara yang sihat dan matang, kemukakan kekuatan masing-masing dan apa yang anda boleh lakukan untuk kebaikan parti dan demi parti terus relevan,"" katanya
Kongres Nasional PKR termasuk Kongres Angkatan Muda Keadilan (AMK) dan Wanita dijadual berlangsung pada Khamis hingga Sabtu ini, dengan hari pengundian pada Jumaat."
https://www.bharian.com.my/berita/nasional/2025/05/1398354/jangan-bermusuh-kita-bukan-perfect-wan-azizah,"Jangan bermusuh, kita bukan 'perfect' - Wan Azizah","Oleh Siti Rohana Idris - Mei 20, 2025 @ 9:08pm","KOTA BHARU: Pengerusi Majlis Penasihat PKR, Datuk Seri Dr Wan Azizah Wan Ismail mengingatkan penyokong parti supaya tidak berpecah-belah, sebaliknya bekerjasama demi mempertahankannya.
Beliau berkata, bukan mudah laluan diikuti PKR untuk sampai ke tahap diterima ramai seperti sekarang, yang mana hanya dengan sokongan akar umbi sahaja mampu merealisasikannya.
Tambahnya lagi, peranan anak muda sangat penting untuk membangunkan parti, malah pembabitan golongan itu juga dilihat mampu menawan Kelantan.
""Dulu kita (PKR) baru nak bangun, parti kecil, parti nyamuk.... tapi (hari ini) dah bangkit sampailah Presiden kita (Datuk Seri Anwar Ibrahim) jadi Perdana Menteri. Itu pun kena 'gaduh-gaduh' dulu.
ADVERTISEMENT
""Sebelum ini ada kawan-kawan dari parti lain kata kita tak berapa 'steady' terutama di Kelantan, tapi saya rasa di Kelantan kita ada potensi cuma (cara) untuk realisasikannya itu bagaimana.
""(Jawapannya) kita kena sama-sama bangunkan parti kita. Anggota-anggota kita (gabungan), tidak bermusuh... kita bukan 'perfect' (sempurna), jadi sama-samalah teruskan dan peranan itu perlu diambil alih oleh golongan muda kerana jiwa mereka lebih bersemangat,"" katanya ketika berucap pada majlis minum petang di sebuah hotel di sini, hari ini.
Turut hadir Pengerusi Majlis Pimpinan Negeri (MPN) Keadilan Kelantan, Datuk Seri Mohamad Suparadi Md Noor.
Wan Azizah turut menasihatkan pemimpin sedia ada terutama yang memenangi pemilihan parti supaya tidak 'lupa diri' dan dibutakan dengan jawatan, sebaliknya kekalkan hubungan dengan penyokong akar umbi.
Menurutnya lagi, pencapaian atau kedudukan diperoleh adalah amanah yang perlu dipegang untuk terus memperkukuhkan parti.
""Jangan lupa, ke tahap mana pun (kita), parti yang naikkan kita, apa yang kita dapat dan dari mana jawatan itu diperoleh adalah untuk memperkukuhkan parti, itu amanah yang kita pegang.
""PMX (Anwar) tak ada gaji tapi tak mengapa, tapi Ahli Parlimen (Tambun) ada juga. Itu semua untuk negara kita, kita kena bangunkan parti,"" katanya."
https://www.bharian.com.my/berita/nasional/2025/05/1398350/jpn-teliti-tindakan-tatatertib-pegawai-cuai-lewat-siasat-kes,"JPN teliti tindakan tatatertib pegawai cuai, lewat siasat kes permohonan kad pengenalan","Oleh BERNAMA - Mei 20, 2025 @ 8:50pm","KUALA LUMPUR: Jabatan Pendaftaran Negara (JPN) akan meneliti tindakan tatatertib terhadap pegawai yang didapati cuai atau gagal melaksanakan siasatan berhubung kelewatan dalam pengendalian satu kes permohonan kad pengenalan.
Dalam kenyataan hari ini, JPN menjelaskan pihaknya juga akan menetapkan garis masa yang munasabah untuk penyelesaian kes siasatan yang kompleks dan melaksanakan latihan semula serta pemantapan kompetensi pegawai penyiasat.
""Jabatan ini juga sedang menyemak dan memperkemas prosedur operasi standard (SOP) penyiasatan bagi memastikan setiap siasatan dijalankan dengan lebih efisien dan selari dengan prinsip tadbir urus yang baik.
""JPN turut meningkatkan sistem penyimpanan dan pengurusan dokumen bagi mengelakkan sebarang kehilangan atau kecuaian,"" menurut kenyataan itu.
Langkah berkenaan diambil susulan dapatan Suruhanjaya Integriti Agensi Penguatkuasaan (EAIC) hari ini berhubung kelewatan tindakan penyiasatan dalam satu kes permohonan kad pengenalan dikendalikan JPN sehingga mengambil masa lebih 10 tahun untuk diselesaikan.
Menurut kenyatan itu, JPN mengambil serius setiap teguran serta syor penambahbaikan yang diberikan, termasuk aspek pengurusan kertas siasatan, penyimpanan dokumen penting, pematuhan kepada SOP, serta pelaksanaan Peraturan 25 Peraturan-Peraturan Pendaftaran Negara 1990 (Pindaan 2007).
""JPN sentiasa komited dan mengutamakan ketelusan, integriti dan kecekapan dalam setiap aspek penyampaian perkhidmatan kepada rakyat.
""Langkah penambahbaikan yang diambil bukan sahaja untuk menangani isu yang dibangkitkan, namun adalah usaha secara berterusan yang akan sentiasa diberi keutamaan, seiring dengan aspirasi reformasi sektor awam yang digariskan oleh Kerajaan MADANI,"" menurut kenyataan itu."
https://www.bharian.com.my/berita/nasional/2025/05/1398348/pembabitan-masyarakat-pembentukan-karakter-penting-selesai-isu,"Pembabitan masyarakat, pembentukan karakter penting selesai isu sosial - Fadhlina","Oleh Noor Atiqah Sulaiman - Mei 20, 2025 @ 8:48pm","BANGI: Isu sosial seperti perkahwinan kanak-kanak, kehamilan remaja, keganasan rumah tangga, dan konflik antara generasi tidak dapat diselesaikan tanpa pembabitan aktif masyarakat dan pembentukan pendidikan karakter.
Menteri Pendidikan, Fadhlina Sidek, berkata terdapat keperluan mendesak untuk merombak pendekatan pendidikan supaya lebih menyeluruh, merangkumi aspek nilai, akhlak, dan pembentukan peribadi pelajar selain memberi penekanan terhadap peranan ibu bapa dan komuniti dalam mendidik anak-anak.
Beliau turut menggariskan kebimbangan terhadap beberapa statistik sosial yang tidak menunjukkan perubahan positif, terutamanya berkaitan kadar perceraian yang kekal tinggi, kes wanita maut akibat keganasan rumah tangga, dan isu ketidakharmonian dalam keluarga membabitkan warga emas serta kanak-kanak.
""Rumah tidak lagi selamat untuk wanita apabila ini berlaku dalam rumah dan wanita mati di tangan pasangan masing-masing,"" katanya ketika berucap pada program Pesona Inspirasi Keluarga MADANI di sini hari ini.
Sementara itu, beliau turut menekankan kepentingan modul Pendidikan Kesihatan Reproduktif dan Sosial (PEERS) dalam menangani isu membabitkan remaja dan kanak-kanak.
""PEERS adalah modul yang dilaksanakan untuk menangani isu yang berkait dengan reproduktif dan juga pendidikan seksual.
""Kita tidak boleh terus bertanya sama ada pendidikan seksual itu perlu atau tidak kerana kita sudah berada dalam krisis sosial dan PEERS adalah antara jalan penyelesaian yang kita ada.
""Malah PEERS ini ada dokumen, ia boleh berubah mengikut keperluan, kehendak, budaya dan agama.
Isu berkait anak-anak ini mesti ditangani dengan segera,"" katanya.
Dalam pada itu, beliau turut mencadangkan supaya program keibubapaan (parenting) diperluaskan serta diterajui oleh komuniti dengan pembabitan lebih besar daripada badan bukan kerajaan (NGO) dan institusi akademik.
""Tiada siapa yang lahir terus tahu menjadi ibu bapa. Kita perlu bimbingan dan masyarakat mesti bersedia untuk membantu.
""Mungkin bila anak dah ramai sikit, baru kita tahu menjadi seorang ibu bapa. Namun saya rasakan setiap anak itu akan beri pengalaman yang berbeza dan disebabkan itu kita perlukan bimbingan,"" katanya.
Fadhlina dalam ucapannya turut mengangkat inisiatif Mak-Mak Gajah iaitu gerakan komuniti yang bangkit untuk membantu memberikan pendidikan terbaik kepada kanak-kanak di negara ini selepas insiden tragik seekor gajah betina kehilangan anaknya akibat kemalangan jalan raya.
""Atas semangat untuk melindungi dan lakukan yang terbaik kepada anak-anak, pasukan ibu ini menggelarkan mereka sebagai Mak Mak Gajah.
""Kadang-kadang, kita tidak perlukan struktur besar. Cukup dengan semangat kolektif. Gerakan mak-mak gajah ini boleh jadi inspirasi dan kesan kepada masyarakat,"" katanya."
https://www.bharian.com.my/berita/nasional/2025/05/1398342/jelajah-kita-keadilan-platform-untuk-penyatuan-perkukuh-pkr-fuziah,"Jelajah 'Kita Keadilan' platform untuk penyatuan, perkukuh PKR - Fuziah","Oleh BERNAMA - Mei 20, 2025 @ 8:24pm","JOHOR BAHRU: Siri Jelajah 'Kita KEADILAN' yang berakhir pada Ahad di Sarawak, berfungsi sebagai platform untuk menyatupadukan dan mengukuh PKR serta memperkenalkan calon kepada perwakilan.
Setiausaha Agung PKR, Dr Fuziah Salleh yang juga pengasas program itu, berkata inisiatif terbabit menerima sambutan positif, dengan majoriti ahli menyifatkannya sebagai cerminan politik matang.
""Siri jelajah ini, proses penyatuan semula (selepas pemilihan di peringkat Cabang). Jadi saya mulakan (inisiatif) ini dengan menawarkan satu platform neutral. Bila kita habiskan jelajah ini, kita lihat bahawa 'mood' itu memang ramai (ahli parti) yang puji dan mereka kata ini yang mereka mahukan. Inilah politik matang yang kita ingin tengok.
""Jadi menerusi siri jelajah tersebut kita sediakan platform neutral supaya semua (calon-calon pemilihan) boleh jumpa dan membuat rangkaian tanpa 'cai', tanpa bersekutu dengan mana-mana pihak,"" katanya ketika dihubungi Bernama.
Jelajah 'Kita KeADILAN', dilaksanakan mengikut zon dengan zon selatan (Johor dan Melaka) menjadi zon pertama iaitu pada 13 Mei, diikuti zon utara (Perlis, Kedah, Pulau Pinang dan Perak Utara) pada 15 Mei, zon tengah (Perak Selatan, Selangor, Wilayah dan Negeri Sembilan) pada 16 Mei dan zon sabah (Sabah dan Labuan) pada 17 Mei.
Fuziah berkata menerusi jelajah itu, calon bertanding juga boleh membentangkan idealisme serta manifesto masing-masing kepada perwakilan.
""Setiap orang mempunyai sesuatu untuk ditawarkan kepada parti dan perwakilan seharusnya sudah cukup bijak untuk memilih mana yang terbaik di antara yang terbaik,"" katanya.
Pada 10 Mei, Pengerusi Jawatankuasa Pemilihan Pusat (JPP) Datuk Seri Dr Zaliha Mustafa berkata 251 calon menawarkan diri untuk bertanding dalam pemilihan PKR peringkat pusat bagi sesi 2025-2028, merangkumi 104 pencalonan bagi Majlis Pimpinan Pusat (MPP), 85 calon bagi Majlis Pimpinan Angkatan Muda Keadilan (AMK) dan 62 bagi Majlis Pimpinan Wanita.
Kongres Nasional PKR termasuk Kongres AMK dan Kongres Wanita dijadual berlangsung dari 22 hingga 24 Mei ini di Johor Bahru, dengan hari pengundian ditetapkan pada 23 Mei."
https://www.bharian.com.my/berita/nasional/2025/05/1398338/berita-popular-hari-ini,Berita popular hari ini,"Mei 20, 2025 @ 8:00pm","Berikut adalah berita popular hari ini:
1. Guan Eng persoal bonus sehingga 6 bulan gaji untuk kakitangan PDC
GEORGETOWN: Bekas Ketua Menteri Pulau Pinang, Lim Guan Eng mempersoalkan tindakan Perbadanan Pembangunan Pulau Pinang (PDC) memberikan bonus sehingga enam bulan gaji kepada kakitangannya awal tahun ini.
https://www.bharian.com.my/berita/wilayah/2025/05/1398169/guan-eng-perso...
ADVERTISEMENT
2. Agong kurnia 100 ekor lembu untuk ibadah korban
KUALA LUMPUR: Yang di-Pertuan Agong, Sultan Ibrahim berkenan mengurniakan 100 ekor lembu untuk dikorbankan bersempena dengan sambutan Aidiladha.
https://www.bharian.com.my/berita/nasional/2025/05/1398219/agong-kurnia-...
3. Gout masalah kesihatan semakin membimbangkan di Malaysia
KUALA LUMPUR: Negara berhadapan peningkatan kes penyakit gout yang kini menjadi krisis kesihatan awam berikutan Malaysia antara negara dengan kadar obesiti tertinggi di Asia.
https://www.bharian.com.my/berita/nasional/2025/05/1398178/gout-masalah-...
4. Sarjan tentera didakwa rogol, cabul pelajar Tingkatan Satu
MELAKA: Seorang anggota tentera dihadapkan ke Mahkamah Sesyen Ayer Keroh, hari ini atas lima pertuduhan termasuk merogol dan melakukan amang seksual fizikal terhadap seorang remaja perempuan berusia 13 tahun, awal bulan.
https://www.bharian.com.my/berita/kes/2025/05/1398195/sarjan-tentera-did...
5. Nankai Trough, amaran bencana abad ini
TIGA puluh tahun lagi, Jepun dijangka berhadapan bencana alam berskala besar dengan anggaran kematian mencecah ratusan ribu nyawa susulan pergerakan plat tektonik yang berlaku sekali dalam tempoh 100 tahun, menurut Agensi Metreologi Jepun.
https://www.bharian.com.my/hujung-minggu/santai/2025/05/1398018/nankai-t...
6. Azlan retak tulang siku, perlu rehat 2 bulan
KUALA LUMPUR: Skuad sepak takraw negara berdepan tamparan apabila perejam utama skuad kebangsaan, Mohamad Azlan Alias disahkan mengalami kecederaan serius retak tulang siku pada perlawanan final regu berpasukan Piala Asia menentang Thailand, Ahad lalu.
https://www.bharian.com.my/sukan/lain-lain/2025/05/1398158/azlan-retak-t..."
https://www.bharian.com.my/berita/nasional/2025/05/1398334/belum-ada-tawaran-lanjut-khidmat-tengku-maimun-2-hakim-kanan,"Belum ada tawaran lanjut khidmat Tengku Maimun, 2 hakim kanan","Oleh Ahmad Johari Mohd Ali - Mei 20, 2025 @ 7:43pm","PUTRAJAYA: Ketua Hakim Negara, Tun Tengku Maimun Tuan Mat yang akan bersara wajib pada usia 66 tahun akhir bulan depan mengesahkan belum menerima tawaran untuk melanjutkan tempoh perkhidmatan.
Tengku Maimun memberitahu pemberita, selain beliau, dua lagi hakim iaitu Presiden Mahkamah Rayuan, Tan Sri Abang Iskandar Abang Hashim dan hakim Mahkamah Persekutuan, Tan Sri Nallini Pathmanathan juga belum menerima tawaran berkenaan.
Tengku Maimun berkata mereka masih menunggu sama ada terdapat sebarang tawaran lanjutan.
Beliau bagaimanapun enggan mengulas lanjut ketika ditanya sama ada akan menimbangkan tawaran untuk menyambung perkhidmatan sebagai Ketua Hakim Negara selama enam bulan lagi.
""Saya belum menerima tawaran untuk melanjutkan tempoh perkhidmatan. Termasuk saya, ada tiga masih menunggu lanjutan tempoh perkhidmatan... mereka ialah Tan Sri PCA (Abang Iskandar) dan Tan Sri Nallini.
""Sama ada saya akan menimbangkannya, saya rasa tidak patut untuk menjawabnya sekarang,"" katanya.
Beliau berkata demikian pada Majlis Mengangkat Sumpah Jawatan dan Taat Setia Hakim Mahkamah Persekutuan dan Mahkamah Rayuan di Istana Kehakiman hari ini.
Yang turut hadir ialah Abang Iskandar; Hakim Besar Malaya, Datuk Seri Hasnah Mohammed Hashim dan Hakim Besar Sabah dan Sarawak, Tan Sri Abdul Rahman Sebli.
Mac lalu, tempoh perkhidmatan Hasnah dan dua hakim Mahkamah Persekutuan Datuk Zabariah Mohamad Yusof dan Datuk Hanipah Farikullah dilanjutkan selama enam bulan, berkuat kuasa dari masa mereka mencapai umur persaraan kehakiman 66 tahun.
Di bawah Perkara 125(1) Perlembagaan Persekutuan, seorang hakim Mahkamah Persekutuan memegang jawatan sehingga umur 66 tahun, dengan kemungkinan dilanjutkan sehingga enam bulan, tertakluk kepada perkenan Yang di-Pertuan Agong.
Pada majlis mengangkat sumpah berkenaan, Datuk Lee Swee Seng mengangkat sumpah di hadapan Tengku Maimun sebagai Hakim Mahkamah Persekutuan selepas menerima watikah pelantikannya pagi tadi daripada Yang di-Pertuan Agong.
Hakim Mahkamah Tinggi, Datuk Hayatul Akmal Abdul Aziz, 63, dan Datuk Dr Lim Hock Leng, 63, juga dinaikkan pangkat sebagai Hakim Mahkamah Rayuan."
https://www.bharian.com.my/berita/nasional/2025/05/1398325/rafizi-hadir-mesyuarat-tak-bantah-pelantikan-vendor-untuk-sistem,"'Rafizi hadir mesyuarat, tak bantah pelantikan vendor untuk sistem pengundian parti' - Fuziah Salleh","Mei 20, 2025 @ 7:16pm","PETALING JAYA: Setiausaha Agung PKR, Dr Fuziah Salleh menafikan dakwaan Timbalan Presiden parti itu, Datuk Seri Rafizi Ramli, bahawa tiada perbincangan diadakan sebelum pelantikan vendor untuk sistem pengundian parti.
Fuziah berkata, Rafizi tidak membantah keputusan menggunakan vendor baharu ketika mesyuarat kepimpinan pusat PKR yang turut dihadirinya.
""Isu vendor tidak pernah dibangkitkan dan beliau (Rafizi) juga tidak pernah mempersoalkan siapa vendor itu atau apa yang mereka lakukan,"" katanya seperti dilapor portal FMT.
Rafizi semalam mendakwa vendor yang menguruskan sistem pemilihan PKR dilantik secara rahsia pada Disember lalu tanpa sebarang perbincangan pada peringkat biro politik parti.
Bagaimanapun, Fuziah menjelaskan parti memutuskan untuk tidak lagi menggunakan vendor terdahulu yang berpangkalan di luar negara kerana menghadapi masalah komunikasi dan cabaran logistik lain.
Sebaliknya, parti memilih untuk menaik taraf dan menambah baik aplikasi sedia ada, ADIL, kerana membangunkan aplikasi baharu mengambil masa terlalu lama.
Beliau berkata, penambahbaikan aplikasi itu termasuk ciri keselamatan baharu seperti integrasi teknologi blockchain dan pengecaman wajah untuk meningkatkan tahap keselamatan.
Katanya, penambahbaikan itu sudah dibincangkan dan vendor baharu dilantik itu bagi menjalankan kerja penambahbaikan sistem serta mengurus pemindahan data daripada penyedia terdahulu.
Fuziah berkata, keputusan menggunakan sistem e-voting dibuat pada 30 November dan dipersetujui Majlis Pimpinan Pusat.
Katanya, walaupun terdapat perbezaan pandangan mengenai pelantikan juruaudit yang membawa kepada beberapa pusingan perbincangan sebelum mencapai kata sepakat, tiada pertikaian seumpama itu berlaku berhubung pelantikan vendor.
Beliau berkata, biro politik parti sudah bersetuju untuk tidak meneruskan perkhidmatan vendor lama kerana mereka berpangkalan di luar negara."
https://www.bharian.com.my/berita/nasional/2025/05/1398315/pulau-pinang-beli-15-toyota-camry-lebih-rm33-juta-sebagai-kenderaan,Pulau Pinang beli 15 Toyota Camry lebih RM3.3 juta sebagai kenderaan rasmi baharu - Kon Yeow,"Oleh Siti Aminah Mohd Yusof - Mei 20, 2025 @ 6:50pm","GEORGETOWN: Ketua Menteri Pulau Pinang, Chow Kon Yeow mengesahkan kerajaan negeri memperoleh 15 kenderaan baharu jenis Toyota Camry 2.5V (AT) (CBU) bernilai RM3,311,895 bagi menggantikan kereta rasmi yang dibeli pada 2020.
Beliau yang juga EXCO Kewangan, Pembangunan Tanah dan Komunikasi negeri memaklumkan kenderaan baharu berkenaan diperoleh 4 Mac lalu untuk kegunaan rasmi 10 Ahli Majlis Mesyuarat Kerajaan (MMK) Negeri Pulau Pinang dan tiga ahli ex-officio iaitu Setiausaha Kerajaan Negeri, Pegawai Kewangan Negeri dan Penasihat Undang-Undang Negeri.
""Dua lagi kenderaan masing-masing untuk kegunaan rasmi Yang Dipertua dan Timbalan yang Dipertua Dewan Undangan Negeri (DUN) Pulau Pinang.
""Jumlah (kos) tersebut adalah termasuk cukai dan duti eksais. Ini menjadikan kos setiap kereta kira-kira RM220,789,"" katanya kepada pemberita ketika ditemui dekat DUN Pulau Pinang hari ini.
Kon Yeow (DAP-Padang Kota) berkata demikian mengulas pertanyaan dikemukakan Lim Guan Eng (DAP-Air Putih) dan Yusni Mat Piah (PAS-Penaga) mengenai pembelian kereta baharu berkenaan.
Terdahulu Mohd Yunus ketika membahaskan usul terima kasih ucapan Yang Dipertua Negeri, Tun Ramli Ngah Talib mempersoal tindakan pembelian kenderaan baharu dalam keadaan kerajaan negeri berdepan cabaran kewangan.
""Kita lihat EXCO negeri menggunakan Toyota Camry baharu bagaimanapun perkara ini tidak dilaporkan secara terbuka.
""Kerajaan negeri turut menerima pendahuluan RM100 juta daripada kerajaan Persekutuan bagi mengurus aliran tunai, namun kenderaan baharu tetap dibeli. Bolehkan kerajaan negeri beri penjelasan,"" katanya."
https://www.bharian.com.my/berita/nasional/2025/05/1398301/keputusan-pemilihan-pusat-pkr-diketahui-petang-sabtu-fuziah,Keputusan pemilihan pusat PKR diketahui petang Sabtu - Fuziah,"BERNAMA - Mei 20, 2025 @ 6:12pm","JOHOR BAHRU: Keputusan pemilihan bagi kepemimpinan pusat PKR akan diketahui seawal 2.30 petang, Sabtu ini.
Setiausaha Agung PKR, Dr Fuziah Salleh, berkata sebelum itu, pengundian bagi pemilihan Majlis Pimpinan Pusat (MPP), Majlis Pimpinan Angkatan Muda Keadilan (AMK) dan Wanita bagi sesi 2025-2028 akan diadakan pada Jumaat ini bermula 8 pagi hingga 5 petang.
Beliau berkata proses pengundian itu akan membabitkan lebih 30,000 perwakilan.
""Daripada jumlah itu, ia membabitkan lebih 9,000 perwakilan yang akan mengundi secara fizikal manakala selebihnya akan mengundi secara dalam talian,"" katanya kepada Bernama hari ini.
Menurut Fuziah, pengundian fizikal bagi perwakilan yang hadir pada kongres itu akan berlangsung di Berjaya Waterfront Hotel dan Pusat Konvensyen Danga Bay di sini.
Bagi Sabah dan Sarawak, pengundian fizikal akan berlangsung di Pusat Teknologi dan Komersial Antarabangsa (ITCC) di Penampang serta Pusat Konvensyen Penview di Kuching sementara perwakilan biasa dan perwakilan tambahan bagi Kongres Pusat, AMK Pusat serta Wanita Pusat tidak perlu hadir secara fizikal kerana pengundian dilakukan secara dalam talian pada tarikh dan masa yang sama menerusi aplikasi ADIL.
Menyentuh mengenai calon, Fuziah berkata tiada sebarang bantahan diterima daripada calon-calon bertanding selepas selesai sesi pencalonan yang berlangsung dua hari bermula 8 Mei lepas, manakala proses bantahan pencalonan dibuka selama dua hari sehingga 11.59 malam, 12 Mei.
Pada 10 Mei lalu, Pengerusi Jawatankuasa Pemilihan Pusat (JPP) Datuk Seri Dr Zaliha Mustafa berkata seramai 251 calon telah menawarkan diri bertanding dalam pemilihan PKR peringkat pusat bagi sesi 2025-2028.
Beliau berkata jumlah itu merangkumi 104 pencalonan bagi MPP, 85 calon bagi Majlis Pimpinan AMK dan 62 bagi Majlis Pimpinan Wanita.
Proses pencalonan pemilihan parti menyaksikan Perdana Menteri, Datuk Seri Anwar Ibrahim tidak dicabar bagi jawatan presiden manakala jawatan Timbalan Presiden menyaksikan pertembungan satu lawan satu antara Nurul Izzah Anwar dan Menteri Ekonomi Datuk Seri Rafizi Ramli selaku penyandang.
Bagi jawatan Naib Presiden pula, 12 ahli mengemukakan pencalonan masing-masing termasuk empat penyandang iaitu Nik Nazmi Nik Mat (Menteri Sumber Asli dan Kelestarian Alam), Chang Lih Kang (Menteri Sains, Teknologi dan Inovasi), Datuk Seri Aminuddin Harun (Menteri Besar Negeri Sembilan) dan Menteri Besar Selangor Datuk Seri Amirudin Shari.
Sementara itu, Timbalan Ketua AMK, Muhammad Kamil Abdul Munim yang juga Setiausaha Politik kepada Menteri Kewangan turut tidak dicabar bagi jawatan Ketua AMK, manakala jawatan Ketua Wanita PKR menyaksikan pertembungan satu lawan satu antara Fadhlina Sidek yang juga Menteri Pendidikan dengan Ahli Parlimen Ampang Rodziah Ismail.
Kongres Nasional PKR termasuk Kongres AMK dan Kongres Wanita dijadual berlangsung dari 22 hingga 24 Mei ini di Johor Bahru. – BERNAMA"
https://www.bharian.com.my/berita/nasional/2025/05/1398299/guru-skpa-2-terima-langganan-akhbar-digital-bh-sempena-hari-guru,Guru SKPA 2 terima langganan akhbar digital BH sempena Hari Guru 2025,"Mei 20, 2025 @ 6:11pm","PUNCAK ALAM: Sempena Hari Guru 2025, hampir 100 guru Sekolah Kebangsaan Puncak Alam (SKPA) 2 di sini, hari ini menerima langganan akhbar digital Berita Harian (BH) secara percuma bagi tempoh setahun.
Sumbangan bernilai RM16,000 adalah atas inisiatif kelab peminat artis menjayakan Anugerah Bintang Popular BH (ABPBH) Ke-36 yang dikendalikan Unit Pembangunan Perniagaan dan Projek Khas The New Straits Times Press (NSTP).
Tajaan ini dianggap suatu bentuk penghargaan cukup bermakna kepada guru atas usaha mereka mendidik dan membimbing pelajar. Sumbangan ini bukan sekadar simbolik, malah membawa manfaat besar kepada guru dalam memperkukuh pengetahuan, selain sentiasa mengikuti perkembangan semasa negara dan dunia.
Pengetua SKPA 2, Ahmad Badrul Amin Mohd Saibani, berkata guru di sekolah itu bersyukur atas sumbangan akhbar digital atau e-paper BH.
""Saya amat teruja dan berbesar hati dengan tajaan ini. Terima kasih diucapkan kepada New Straits Times Press (NSTP) dan kelab peminat ABPBH atas keprihatinan terhadap warga pendidik.
""Langganan akhbar digital ini sangat berguna kepada guru kami kerana ia memberi peluang untuk terus membaca dan menambah ilmu dalam suasana yang pantas dan serba moden,"" katanya kepada BH Online.
Sementara itu, Pengurus Pembangunan Perniagaan, Tengku Kaifimirza Tengku Hamzah@Tuan Cherit, berkata inisiatif menaja akhbar digital lahir daripada kesedaran mengenai pentingnya akses maklumat berkualiti untuk guru.
""Kami percaya guru bermaklumat mampu melahirkan pelajar yang berfikiran terbuka dan berpandangan jauh. Tajaan ini adalah salah satu cara kami menunjukkan penghargaan kepada insan bergelar pendidik yang memainkan peranan besar dalam membentuk masyarakat berilmu,"" katanya.
Tengku Kaifimirza berkata, inisiatif ini akan diperluaskan ke sekolah lain dalam masa terdekat.
""Selanjutnya, kita akan bergerak ke sekolah-sekolah terpilih di Selangor dan Lembah Klang. Ini adalah sebahagian daripada komitmen kami dalam menjayakan agenda pendidikan dan membina masyarakat celik maklumat,"" katanya.
Tengku Kaifimirza berkata, inisiatif itu menyokong usaha membudayakan amalan membaca dalam kalangan warga pendidik.
""Kandungan akhbar digital merangkumi pelbagai aspek seperti pendidikan, ekonomi, teknologi, sosial dan rencana analisis yang boleh dijadikan bahan rujukan dalam pengajaran dan pembelajaran,"" katanya.
Sementara itu, salah seorang guru yang menerima tajaan akhbar digital BH, teruja dengan inisiatif BH.
""Dengan e-paper, kita boleh baca berita hanya di hujung jari. Perkara ini sangat mudah dan menjimatkan masa. Sebagai guru, maklumat dan pengetahuan yang dikongsi dalam akhbar BH sangat membantu dalam penyediaan bahan pengajaran serta membolehkan kami berkongsi isu semasa dengan pelajar,"" katanya.
Selain itu, inisiatif sama diharap diperluaskan kepada lebih banyak sekolah sebagai galakan untuk guru celik maklumat dan relevan dengan perkembangan dunia pendidikan.
Langganan akhbar digital BH memberi akses digital kepada versi penuh akhbar harian ini, yang boleh dibaca seawal jam 12.30 tengah malam setiap hari. Ini bermakna guru boleh mendapatkan berita dan laporan terkini sebelum bermulanya hari persekolahan, selain membolehkan mereka sentiasa peka terhadap isu semasa.
Selain itu, akhbar digital boleh diakses di mana-mana sahaja - sama ada rumah, sekolah atau ketika dalam perjalanan menaiki kenderaan. Versi digital BH boleh diakses melalui pelbagai peranti seperti telefon pintar, tablet, komputer riba atau komputer meja. Kelebihan ini amat sesuai dengan gaya hidup moden dan keperluan pendidik yang sentiasa sibuk dengan pelbagai tugasan.
Layari laman web subsription.nstp.com.my untuk butiran lanjut mengenai langgan akhbar digital akhbar terbitan kumpulan ini."
https://www.bharian.com.my/berita/nasional/2025/05/1398291/mara-sasar-tubuh-hospital-kukuh-ekosistem-bumiputera-dalam-sektor,"MARA sasar tubuh hospital, kukuh ekosistem Bumiputera dalam sektor perubatan","Mei 20, 2025 @ 6:01pm","KUCHING, 20 Mei (Bernama) – Majlis Amanah Rakyat (MARA) menyasarkan untuk memperluas perkhidmatan kesihatan kendaliannya menerusi cadangan penubuhan Hospital MARA dalam usaha memperkasakan penglibatan Bumiputera dalam sektor perubatan dan keusahawanan profesional.
Pengerusi MARA Datuk Dr Asyraf Wajdi Dusuki berkata cadangan itu adalah kesinambungan daripada kejayaan rangkaian klinik kendalian MARA seperti UNI Klinik, UNI Dental dan UNI Farmasi yang kini mempunyai 140 cawangan di seluruh negara.
""Kita sudah ada klinik. Apa salahnya satu hari nanti kita mempunyai Hospital MARA juga,"" katanya ketika berucap pada majlis perasmian UNI Klinik Metrocity di sini hari ini.
Beliau berkata MARA mempunyai kelebihan dari segi ekosistem lengkap merangkumi pendidikan seperti UniKL Royal College of Medicine Perak di Ipoh yang menawarkan kursus perubatan dan farmasi serta program pembiayaan pelajar ke luar dan dalam negara.
Asyraf Wajdi berkata MARA berhasrat mengumpulkan semua lapisan pelajar, alumni, pengusaha dan pelabur dalam satu ekosistem strategik yang dinamakan ""Ekosistem MARA 2.0.""
– LAGI
ASYRAF-MARA 2 (AKHIR) KUCHING
""Sudah tiba masanya kita kumpulkan mereka yang pernah menerima manfaat daripada MARA dalam satu jaringan usahawan dan pelaburan Bumiputera menyeluruh.
""Pencapaian Bumiputera harus diukur melalui Agenda 3P, iaitu Penyertaan dengan memastikan lebih ramai Bumiputera terlibat dalam sektor strategik.
""Kedua adalah Pemilikan dengan meningkatkan hak milik aset, syarikat dan perniagaan dalam kalangan Bumiputera. Ketiga adalah Penguasaan dengan menjadikan Bumiputera sebagai pemain dominan dalam sektor ekonomi bernilai tinggi seperti perubatan dan teknologi.
""Kita tidak boleh hanya bangga dengan berapa ramai doktor kita hasilkan. Kita mesti ukur berapa ramai doktor kita boleh jadi usahawan, dan seterusnya jadi pengeluar dan pembekal,"" katanya.
Beliau berkata MARA perlu bergerak sebagai konglomerat besar dengan penyelarasan menyeluruh dalam aspek pendidikan, keusahawanan dan pelaburan.
– BERNAMA
TAG: MARA, usahawan bumiputera, perubatan, 3P"
https://www.bharian.com.my/berita/nasional/2025/05/1398280/raja-permaisuri-agong-berkenan-berangkat-lawat-kelantan,Raja Permaisuri Agong berkenan berangkat lawat Kelantan,"Oleh BERNAMA - Mei 20, 2025 @ 5:52pm","KOTA BHARU: Raja Permaisuri Agong, Raja Zarith Sofiah selamat berangkat tiba di Kelantan hari ini bagi lawatan dua hari ke negeri ini.
Menurut hantaran melalui Facebook Sultan Ibrahim Sultan Iskandar, keberangkatan tiba Seri Paduka Baginda di Lapangan Terbang Sultan Ismail Petra, di sini disambut Sultanah Kelantan, Sultanah Nur Diana Petra Abdullah bersama adinda Sultan Kelantan, Tengku Amalin A'ishah Putri Sultan Ismail Petra.
Turut berangkat mengiringi Raja Permaisuri Agong, Che' Puan Mahkota Khaleeda Johor.
""Lawatan Raja Permaisuri Agong ke Kelantan adalah julung kali sejak Sultan Ibrahim menaiki takhta sebagai Yang di-Pertuan Agong ke-17,"" menurut hantaran itu.
Raja Zarith Sofiah bakal berangkat ke Majlis Santapan Malam Kurniaan Sultanah Kelantan sempena Persidangan Pandu Puteri dan Mesyuarat Agung Tahunan Kali ke-60 Persatuan Pandu Puteri Malaysia (PPM) 2025.
Esok, Seri Paduka Baginda dijadualkan berangkat menyempurnakan persidangan dan mesyuarat agung itu di Dewan Tok Guru Dato' Bentara Setia, Kompleks Kota Darulnaim, di sini."
https://www.bharian.com.my/berita/nasional/2025/05/1398273/warga-emas-disaran-dapatkan-vaksin-influenza-secara-percuma-di,Warga emas disaran dapatkan vaksin influenza secara percuma di fasiliti kesihatan terpilih,"Oleh Saadiah Ismail - Mei 20, 2025 @ 5:27pm","KUALA LUMPUR: Kementerian Kesihatan (KKM) menggesa warga emas yang mempunyai sekurang-kurangnya satu penyakit komorbid atau kronik untuk mendapatkan segera vaksin influenza secara percuma menerusi Program Imunisasi Influenza Warga Emas.
KKM dalam satu kenyataan berkata, sehingga kini sebanyak 65.16 peratus warga emas dengan komorbid sudah menerima suntikan vaksin influenza dan masih terdapat 56,237 slot janji temu
vaksinasi yang tersedia.
""Warga emas boleh mendapatkan vaksin influenza di fasiliti kesihatan kerajaan sehingga akhir Ogos ini dan segera membuat janji temu sebelum slot ditutup di 649 buah klinik kesihatan (KK) terpilih di seluruh negara.
""Vaksin diberikan secara percuma dan merangkumi kos vaksin, peralatan serta khidmat kesihatan berkaitan. Janji temu boleh dibuat melalui aplikasi MySejahtera atau menghubungi Pejabat Kesihatan Daerah yang berdekatan, melayari portal rasmi atau media sosial KKM atau hadir sendiri ke KK untuk mendapatkan maklumat lanjut,"" menurut kenyataan media, di sini, hari ini.
Program Imunisasi Influenza Kebangsaan bagi warga emas sudah bermula pada 18 Februari lalu dan dianggarkan ia membabitkan 170,000 penerima vaksin di seluruh negara.
Menurut KKM, warga emas yang tidak mempunyai akses kepada MySejahtera, mereka boleh hadir secara fizikal ke KK yang tersenarai untuk pendaftaran dan mendapatkan suntikan, tertakluk kepada slot yang masih tersedia.
""KKM menggalakkan warga emas yang hadir bagi rawatan susulan penyakit kronik di KK untuk mengambil inisiatif mendapatkan maklumat dan bertanya berkenaan kelayakan menerima vaksin influenza secara percuma, sekiranya belum ditawarkan.
""KKM juga menggesa warga emas yang mempunyai sekurang-kurangnya satu penyakit komorbid atau kronik seperti diabetes, penyakit jantung, penyakit pernafasan kronik atau tekanan darah tinggi untuk mengambil peluang ini bagi mendapatkan perlindungan yang sewajarnya.
""Langkah ini penting bagi mencegah komplikasi serius dan mengurangkan kadar kemasukan ke hospital akibat jangkitan influenza dalam kalangan kumpulan berisiko tinggi,"" menurut kenyataan itu."
https://www.bharian.com.my/berita/nasional/2025/05/1398271/pdpr-sempena-asean-sekolah-dicadang-buat-hebahan-awal-topik-jadual,"PdPR sempena ASEAN: Sekolah dicadang buat hebahan awal topik, jadual","Oleh Ercy Gracella Ajos - Mei 20, 2025 @ 5:22pm","KUALA LUMPUR: Pihak sekolah dicadang membuat hebahan lebih awal topik dan jadual sesi Pengajaran dan Pembelajaran di Rumah (PdPR) kepada pelajar dan ibu bapa yang terbabit dengan pelaksanaannya sempena Sidang Kemuncak ASEAN minggu depan.
Presiden Majlis Permuafakatan Persatuan Ibu Bapa dan Guru Nasional (PIBGN), Prof Madya Datuk Dr Mohamad Ali Hasan berkata langkah itu bagi memastikan PdPR dapat diteruskan tanpa gangguan serta sesi pembelajaran dapat dinikmati sepenuhnya oleh pelajar.
""Diharap kebenaran oleh Kementerian Pendidikan (KPM) terhadap 71 sekolah di Kuala Lumpur dan Selangor untuk melaksanakan PdPR pada 26 hingga 28 Mei ini memberi manfaat sepenuhnya kepada pelajar.
""Sudah tentu pelajar dan warga pendidik serta ibu bapa merasa lega kerana pada waktu berkenaan tentunya sukar untuk berulang-alik ditambah kesesakan selain bagi menghormati perjalanan serta tumpuan mesyuarat-mesyuarat kepimpinan ASEAN untuk masa depan.
""Pihak guru atau sekolah diharapkan sudah menyediakan program yang rapi termasuk kurikulum atau kokurikulum bagi tempoh berkenaan dan tidak mensia-siakan waktu yang terluang,"" katanya kepada BH hari ini.
Terdahulu, BH melaporkan 71 sekolah di Kuala Lumpur dan Selangor diberikan kebenaran untuk melaksanakan PdPR pada 26 hingga 28 Mei ini bersempena penganjuran Sidang Kemuncak ASEAN Ke-46.
KPM dilapor memaklumkan cadangan kebenaran pelaksanaan PdPR bagi sekolah-sekolah terbabit mengambil kira penutupan jalan dan kawalan keselamatan sepanjang penganjuran sidang kemuncak itu.
Mohamad Ali berkata, pihak sekolah dan ibu bapa atau penjaga perlu memastikan pelajar dan murid mempunyai akses dan kelengkapan yang diperlukan dengan sempurna bagi memanfaatkan PdPR sepenuhnya.
""Ada baiknya juga jika ibu bapa atau penjaga berada semeja dengan anak mereka bagi memastikan PdPR dimanfaatkan dengan baik.
""Diharapkan juga tiada pelajar tercicir mengikuti PdPR yang dijadualkan oleh pihak sekolah nanti,"" katanya.
Sidang Kemuncak ASEAN ke-46 yang berlangsung pada 26 dan 27 Mei ini di Pusat Konvensyen Kuala Lumpur (KLCC), menghimpunkan 10 pemimpin negara anggota blok itu, bagi membincangkan isu serantau serta memupuk kerjasama ekonomi, selain memperjuangkan prinsip keterangkuman dan kemampanan."
https://www.bharian.com.my/berita/nasional/2025/05/1398265/had-usia-persaraan-65-tahun-wajar-kerana-ramai-masih-aktif-azalina,Had usia persaraan 65 tahun wajar kerana ramai masih aktif - Azalina,"Oleh Mohd Iskandar Ibrahim - Mei 20, 2025 @ 5:08pm","PUTRAJAYA: Kerajaan wajar mempertimbang had usia persaraan di Malaysia dinaikkan daripada 60 kepada 65 tahun, kata Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said.
Beliau berkata, perubahan had usia persaraan itu dilihat wajar kerana ramai dalam kalangan mereka yang berusia 60 tahun ke atas masih aktif.
Katanya, ada beberapa negara lain turut melaksanakan had usia persaraan sehingga 65 tahun.
""Ini pandangan peribadi saya, mungkin kerajaan patut mempertimbangkan had usia persaraan 65 tahun. Ini kerana ramai golongan berusia 60 tahun ke atas masih aktif sekarang dan ramai orang tua masih kelihatan muda.
ADVERTISEMENT
""Sebab ada pegawai yang kami jumpa, masih muda, masih sangat aktif, cuma mereka dah berumur 60 tahun. Sebab ada negara yang dah mula beralih ke umur persaraan 65 tahun,"" katanya.
Beliau berkata demikian ketika ditemui pada Majlis Anugerah Perkhidmatan Cemerlang 2024 dan Jasamu Dikenang Kluster Undang-undang dan Reformasi Institusi di sini, hari ini.
Azalina berkata, sama seperti hakim mahkamah di negara ini yang ditetapkan persaraan pada usia 65 tahun, had persaraan bagi rakyat di Malaysia wajar dinaikkan.
""Saya lihat macam hakim-hakim (mahkamah), sebab mereka sampai usia 65 tahun. Di sesetengah negara, masa saya pergi mesyuarat Menteri Undang-undang ASEAN, ada yang sampai usia 70. Hakim mereka ada yang 65 dan berkhidmat sampai usia 70 tahun.
""Saya tak tahu sama ada Kerajaan Madani akan pertimbangkan perkara itu tetapi saya cuma beri komen sahaja sebab saya lihat orang usia 60 tahun sekarang, ramai yang masih nampak muda,"" katanya.
BH sebelum ini melaporkan, Ketua Pegawai Eksekutif D3P yang juga firma perundingan pencen global, William Price berkata, had usia persaraan di Malaysia ketika ini adalah antara yang terendah bukan saja di peringkat global tetapi negara serantau lain."
https://www.bharian.com.my/berita/nasional/2025/05/1398260/mara-kerajaan-sarawak-perkukuh-kerjasama-strategik-bidang-pendidikan,"MARA, kerajaan Sarawak perkukuh kerjasama strategik bidang pendidikan, tenaga","Oleh Ercy Gracella Ajos - Mei 20, 2025 @ 5:00pm","KUALA LUMPUR: Majlis Amanah Rakyat (MARA) memperkukuh kerjasama strategik bersama kerajaan Sarawak bagi memperkasa bidang pendidikan dan keusahawanan, khususnya dalam sektor tenaga konvensional dan baharu.
Pengerusi MARA, Datuk Dr Asyraf Wajdi Dusuki berkata, pihaknya melihat potensi besar dalam mempertingkat kerjasama berkenaan memandangkan MARA mempunyai mandat dan kemudahan pendidikan yang boleh diselaraskan dengan aspirasi Kerajaan Sarawak.
Aspirasi itu terutamanya dalam menjadikan Sarawak sebagai hab tenaga baharu termasuk hidrogen.
""Selain itu, pelan induk sedang dirangka bagi mengangkat Institut Kemahiran MARA (IKM) Bintulu sebagai pusat latihan serantau dalam bidang tenaga merangkumi minyak dan gas serta teknologi tenaga hijau dengan fasiliti bertaraf antarabangsa yang telah mendapat pengiktirafan pelbagai pihak.
""Inisiatif ini akan memastikan anak-anak Sarawak mendapat manfaat langsung daripada program pendidikan dan latihan kemahiran MARA seperti IKM dan GiatMARA.
""Kita mahu mereka menjadi tenaga kerja mahir dengan jaminan pekerjaan dan gaji yang bermaruah,"" katanya dalam kenyataan di Facebook, hari ini.
Kenyataan itu susulan kunjungan hormat Asyraf Wajdi ke atas Premier Sarawak, Datuk Patinggi Tan Sri Dr Abang Abdul Rahman Zohari Tun Abang Openg di Dewan Undangan Negeri (DUN) Sarawak pagi tadi.
Kunjungan menyaksikan kedua-dua pihak bersetuju secara prinsip untuk menjadikan IKM Bintulu sebagai hab pendidikan serantau dalam bidang tenaga.
Dalam pada itu, Asyraf berkat buat pertama kalinya, mesyuarat penuh Majlis MARA diadakan di Sarawak.
Dalam sesi babit urus bersama pelajar Maktab Rendah Sains MARA (MRSM) dan institusi MARA di Bintulu, beberapa permintaan untuk menaik taraf fasiliti telah diluluskan dengan peruntukan dianggarkan melebihi RM3 juta.
""Semangat dan motivasi pelajar di Sarawak sangat luar biasa. Kita mahu mereka terus maju dan MARA komited untuk menyediakan kemudahan terbaik kepada mereka,"" katanya.
Mengenai pelan induk IKM Bintulu, beliau berkata perinciannya dijangka dimuktamadkan dalam tempoh tiga bulan, dan pelancaran rasmi akan diadakan sebelum akhir tahun ini."
https://www.bharian.com.my/berita/nasional/2025/05/1398256/melaka-meterai-mou-pembangunan-limbungan-kapal-pusat-kecemerlangan,"Melaka meterai MoU pembangunan limbungan kapal, pusat kecemerlangan penerbangan","Amir Mamat - Mei 20, 2025 @ 4:51pm","MELAKA: Kerajaan Melaka memeterai dua memorandum persefahaman (MoU) dalam usaha memperkukuh kedudukan negeri ini sebagai hab pembangunan industri strategik, khususnya dalam sektor maritim dan aeroangkasa.
Perjanjian pertama membabitkan Zon Ekonomi Selat Melaka (SM-WEZ) Corporation dengan Henry the Black Shipyard Sdn Bhd bagi cadangan pembangunan Limbungan Enrique of Malacca.
MoU kedua antara kerajaan negeri dengan Weststar Aviation Sdn Bhd bagi pembangunan Pusat Kecemerlangan Penerbangan di Lapangan Terbang Antarabangsa Melaka (LTAM).
Ketua Menteri, Datuk Seri Ab Rauf Yusoh, berkata bagi projek Limbungan Enrique of Malacca, kerajaan negeri komited sepenuhnya memacu pembangunan berimpak tinggi melalui inisiatif projek Future Maritime City.
Ia transformasi strategik yang merangkumi pelabuhan baharu, jeti terminal kapal layar, sektor perindustrian berteknologi tinggi serta aktiviti pelancongan komersial seperti chalet terapung dan marina.
Beliau penuh yakin syarikat Henry the Black Shipyard mempunyai kepakaran dan tenaga kerja berpengalaman luas dalam bidang maritim, khususnya dalam operasi limbungan kapal.
""Syarikat itu turut menjalin kerjasama strategik dengan Desan Deniz, sebuah syarikat perkapalan terkemuka dari Istanbul, Turkiye yang sudah beroperasi lebih 47 tahun dalam industri maritim global.
""Projek pembinaan limbungan kapal itu akan dijenamakan sempena pelayar Melayu terkemuka mengelilingi dunia, iaitu Panglima Awang yang juga dikenali sebagai `Enrique of Malacca',"" katanya dalam kenyataan dikeluarkan, di sini hari ini.
Majlis menandatangani MoU berkenaan diadakan di Langkawi dan disaksikan oleh Perdana Menteri, Datuk Seri Anwar Ibrahim; Timbalan Perdana Menteri, Datuk Seri Dr Ahmad Zahid Hamidi dan Datuk Seri Fadillah Yusof.
Hadir sama, Duta Besar Itali ke Malaysia, Massimo Rustico; Timbalan Menteri Pertahanan Itali, Matteo Perego di Cremnago serta Pengerusi Weststar Aviation Sdn Bhd, Tan Sri Dr Syed Azman Syed Ibrahim.
Limbungan kapal terbabit akan dibina di tanah seluas kira-kira 17 hektar dalam zon ekonomi khas SM-WEZ dengan kos RM180 juta, merangkumi komponen seperti tempat pembuatan dan pembaikan kapal, perkhidmatan marin serta lokasi pelancongan.
Dengan jumlah Nilai Pembangunan Kasar (GDV) dianggarkan RM1.8 bilion, projek itu dijangka mampu mengendalikan sekitar 40 kapal setahun serta menjana peluang pekerjaan kepada lebih 500 tenaga kerja mahir.
Ab Rauf berkata, Pembangunan Pusat Kecemerlangan Penerbangan di LTAM pula merangkumi tiga komponen utama, iaitu Pusat Latihan Penerbangan Helikopter, Hab Penyelenggaraan Helikopter (MRO) dan Hab Logistik Helikopter.
Katanya, projek berkenaan adalah pelaburan berskala besar yang bukan sahaja memacu pembangunan sektor aeroangkasa, malah menyokong pembangunan modal insan berkemahiran tinggi, terutama dalam Pendidikan dan Latihan Teknikal dan Vokasional (TVET) serta kejuruteraan penerbangan.
""Susulan lawatan tapak pada 15 April lalu, pihak Weststar menyatakan minat terhadap kawasan seluas tujuh hektar di LTAM yang kini dalam proses penilaian teknikal.
""Tempoh dua tahun diperuntukkan untuk memuktamadkan bentuk kerjasama ini yang kita harapkan menjadi asas kukuh untuk pelaburan jangka panjang dan penciptaan pekerjaan berkemahiran tinggi untuk warga Melaka,"" katanya.
Ab Rauf yakin kedua-dua inisiatif terbabit membuktikan Melaka sedang bersedia untuk memasuki fasa baharu pembangunan ekonomi berasaskan industri masa depan.
Justeru, beliau berterima kasih kepada Henry the Black Shipyard serta Weststar Aviation atas kepercayaan tinggi terhadap potensi negeri ini."
https://www.bharian.com.my/berita/nasional/2025/05/1398251/malaysia-russia-perkukuh-kerjasama-strategik-sektor-pertanian,"Malaysia, Russia perkukuh kerjasama strategik sektor pertanian, keterjaminan makanan","Oleh BERNAMA - Mei 20, 2025 @ 4:45pm","PUTRAJAYA: Malaysia dan Russia komited memperkukuh kerjasama strategik khususnya dalam sektor pertanian dan keterjaminan makanan selain meneroka peluang pelaburan dan teknologi antara kedua-dua negara.
Hasrat itu dicapai menerusi siri pertemuan dua hala sempena lawatan rasmi Menteri Pertanian dan Keterjaminan Makanan Datuk Seri Mohamad Sabu ke Rusia dari 13 hingga 17 Mei lalu, yang juga sebahagian daripada delegasi rasmi diketuai Perdana Menteri, Datuk Seri Anwar Ibrahim.
Kementerian Pertanian dan Keterjaminan Makanan (KPKM) dalam kenyataan hari ini memaklumkan di sela-sela program di Moscow, Mohamad turut mengadakan pertemuan dengan Menteri Pertanian Russia, Oksana Lut.
""Dalam pertemuan ringkas ini, beliau (Mohamad) memaklumkan keputusan kerajaan Malaysia meluluskan penyerantauan bagi penyakit Highly Pathogenic Avian Influenza (HPAI) di Wilayah Penza, di samping menyerahkan surat rasmi berkaitan perkara tersebut,"" menurut KPKM.
Sementara itu, Mohamad juga mengadakan pertemuan dua hala dengan Timbalan Menteri Pertanian Rusia Maxim Markovich di Kazan iaitu pertemuan berkenaan memberi penekanan kepada usaha memperkukuh kerjasama sedia ada serta meneroka potensi baharu dalam sektor pertanian secara lebih strategik, tersusun dan mampan."
https://www.bharian.com.my/berita/nasional/2025/05/1398249/sidang-kemuncak-asean-ke-46-polis-jalani-latihan-simulasi-asean-gcc,Sidang Kemuncak ASEAN Ke-46: Polis jalani latihan simulasi ASEAN-GCC dua hari bermula esok,"Oleh BERNAMA - Mei 20, 2025 @ 4:44pm","KUALA LUMPUR: Polis Diraja Malaysia (PDRM) akan melaksanakan latihan simulasi sempena Sidang Kemuncak ASEAN-Majlis Kerjasama Teluk (ASEAN-GCC) 2025 selama dua hari bermula esok, membabitkan pergerakan konvoi pemimpin di sekitar ibu negara.
Dalam kenyataan hari ini, PDRM berkata, latihan itu akan dijalankan mengikut masa sebenar membabitkan laluan utama bagi raptai pergi dan balik, ke lokasi rasmi persidangan.
""Latihan esok membabitkan pergerakan konvoi negara ASEAN, manakala pada Khamis ini pula membabitkan negara GCC,"" kata kenyataan itu.
Antara laluan yang terbabit ialah dari hotel penginapan ke Pusat Konvensyen Kuala Lumpur (KLCC) antara jam 7.30 pagi hingga jam 9 pagi, dari KLCC ke Istana Negara bagi majlis Santapan Diraja (jam 11.30 pagi hingga 1 tengah hari) dan dari hotel ke lokasi makan malam gala antara jam 6.30 petang hingga 8 malam.
ADVERTISEMENT
Semalam, media melaporkan enam lebuh raya dan 25 jalan utama di ibu negara akan ditutup dan dilencongkan secara berperingkat, sempena Sidang Kemuncak ASEAN Ke-46 yang berlangsung minggu ini.
– BERNAMA"
https://www.bharian.com.my/berita/nasional/2025/05/1398241/pesara-jpj-jutawan-bsn-ssp-ke-111,"Pesara JPJ, jutawan BSN SSP ke-111","BERNAMA - Mei 20, 2025 @ 4:32pm","SEREMBAN: Ibarat bulan jatuh ke riba, seorang pesara kerajaan tidak menyangka bergelar jutawan segera apabila memenangi wang tunai berjumlah RM1 juta menerusi program Jutawan Bank Simpanan Nasional Sijil Simpanan Premium (BSN SSP).
Azizah Kamarudin, 65, menjadi individu ke-111 dari Negeri Sembilan menerima ganjaran utama tersebut berkata dia mula membeli SSP dengan harga RM10 pada 1990, dan konsisten menabung sehingga kini demi masa depan keluarga.
Pesara Jabatan Pengangkutan Jalan (JPJ) itu berkata dia dimaklumkan mengenai kemenangan tersebut oleh pihak BSN pada 5 Mei melalui panggilan telefon, sebelum membuat pengesahan di BSN di Senawang.
""Sebelum saya dihubungi oleh pegawai BSN, saya ada melihat keputusan pemenang melalui media sosial di Facebook BSN.
""Ketika itu, saya hanya melihat nama sahaja, saya fikir mungkin ada orang yang nama sama kerana saya tidak yakin boleh menang walaupun dalam hati tetap berharap agar sayalah pemilik nama itu,"" katanya kepada pemberita di sini hari ini.
Beliau ditemui selepas menerima replika cek hadiah tersebut di rumahnya di Seremban Jaya, disampaikan Ketua Pengurusan Deposit BSN Negeri Sembilan Mohd Ruzaini Mohd Sani dan Timbalan Presiden Perhubungan Awam dan Komuniksi BSN Christina Geeta Thomas.
Ibu kepada tiga cahaya mata itu berkata dia akan menggunakan duit berkenaan untuk mengerjakan umrah bersama suaminya Baharuddin Md Yusof, 67, pada Ramadan tahun hadapan dan selebihnya disimpan untuk kegunaan masa hadapan.
Azizah berkata kemenangan itu adalah berita gembira kedua diterimanya pada tahun ini, iaitu tawaran menunaikan haji bersama anak-anaknya namun menangguhkan hasrat itu kerana pernah mengerjakan ibadah itu pada tahun 2018.
""Alhamdulillah, syukur kepada tuhan yang memberikan semua rezeki. Pada tahun ini saya, suami dan semua anak saya menerima panggilan untuk menunaikan haji bersama-sama, memang tidak sangka.
""Saya dan suami sudah mengerjakan haji pada tahun 2018, jadi pada kali ini kami mengambil keputusan untuk menangguhkan dulu, bagi laluan kepada anak-anak, jadi kami boleh jaga cucu,"" katanya.
Azizah berkata simpanan BSN SSP ini, pilihan tepat untuk simpanan jangka masa panjang kerana selain menabung peserta juga mempunyai peluang untuk memenangi hadiah yang sangat lumayan. – BERNAMA"
https://www.bharian.com.my/berita/nasional/2025/05/1398239/tangkapan-22-tan-ikan-bandaraya-di-selangor-catat-rekod-tertinggi,"Tangkapan 22 tan ikan bandaraya di Selangor, catat rekod tertinggi sejak 2 tahun lalu - NGO","Oleh Mohd Amin Jalil - Mei 20, 2025 @ 4:31pm","SEREMBAN: Selangor merekodkan tangkapan ikan asing terutama ikan bandaraya atau nama saintifiknya Hypostomus plecostomus tertinggi berbanding negeri lain iaitu 22 tan sejak aktiviti memburu ikan itu di perairan sungai dimulakan pada Januari 2022.
Pengasas Pertubuhan Komuniti Pemburu Ikan Asing, Muhammad Haziq A Rahman, berkata ia disusuli Perak, Kedah dan Pulau Pinang membabitkan keseluruhan tangkapan sebanyak lapan tan.
""Sejak misi memburu ikan asing ini dilakukan dengan kerjasama Jabatan Perikanan negeri, kita berjaya menangkap lebih 40 tan ikan bandaraya dengan Selangor merekodkan jumlah tertinggi iaitu 22 tan.
""Kita dapati spesies ikan asing terutama ikan bandaraya ini sudah menguasai ekosistem sungai di negeri pantai barat Semenanjung.
""Jadi, usaha memburu ikan asing ini akan diteruskan dalam usaha kita memulihkan semula sungai daripada dicemari spesies ikan ini,"" katanya ketika dihubungi, hari ini.
Muhammad Haziq berkata, kerajaan negeri lain sepatutnya mengikut langkah Selangor yang menawarkan insentif RM1 bagi setiap satu kilogram tangkapan ikan bandaraya.
Beliau berkata, cara itu dapat menggalakkan masyarakat turun padang menyelamatkan ekosistem sungai daripada ancaman ikan asing ini.
""Kami tidak mampu mengadakan gerakan menangkap ikan ini sepenuhnya kerana mempunyai kekangan masa dan sumber tenaga.
""Jadi, galakan yang diberikan Selangor dalam usaha mengurangkan ikan bandaraya ini wajar dicontohi kerana ia dapat menarik penyertaan lebih ramai penduduk untuk bersama-sama menangkapnya, sekali gus membersihkan semula ekosistem sungai,"" katanya.
Sementara itu, mengulas tangkapan ikan bandaraya di Kampung Kayu Ara Mambau, di sini, Muhammad Haziq berkata, terdapat beberapa sungai di kawasan itu sudah dikategorikan sebagai zon merah apabila dalam tempoh satu jam sahaja, sebanyak satu tan ikan bandaraya berjaya ditangkap.
""Keadaan ini menimbulkan kebimbangan kerana ia menjejaskan kehidupan ikan lain di sungai terbabit, sekali gus menjejaskan nelayan kecil,"" katanya."
https://www.bharian.com.my/berita/nasional/2025/05/1398235/mara-sarawak-perkukuh-kerjasama-strategik-bidang-pendidikan-tenaga,"MARA, Sarawak perkukuh kerjasama strategik bidang pendidikan, tenaga","Fahmy A Rosli - Mei 20, 2025 @ 4:29pm","KUALA LUMPUR: Majlis Amanah Rakyat (MARA) bakal memperkukuh kerjasama strategik bersama kerajaan Sarawak bagi memperkasa bidang pendidikan dan keusahawanan, khususnya dalam sektor tenaga konvensional dan tenaga baharu.
Pengerusinya, Datuk Dr Asyraf Wajdi Dusuki, berkata kedua-dua pihak bersetuju secara dasar untuk menjadikan Institut Kemahiran MARA (IKM) Bintulu sebagai hab pendidikan serantau dalam bidang tenaga.
Beliau yang membuat kunjungan hormat ke atas Premier Sarawak, Tan Sri Abang Johari Abang Openg di bangunan Dewan Undangan Negeri (DUN) di Kucing, hari ini, berkata bidang tenaga itu merangkumi minyak dan gas serta teknologi tenaga hijau.
""Kita melihat potensi besar dalam mempertingkat kerjasama ini memandangkan MARA mempunyai mandat dan kemudahan pendidikan yang boleh diselaraskan dengan aspirasi kerajaan Sarawak, terutama dalam menjadikan negeri itu hab tenaga baharu termasuk hidrogen.
""Bidang tenaga itu merangkumi minyak dan gas serta teknologi tenaga hijau dengan fasiliti bertaraf antarabangsa yang mendapat pengiktirafan pelbagai pihak,"" katanya dalam satu kenyataan, hari ini.
Beliau berkata, perincian mengenai pelan induk IKM Bintulu dijangka dimuktamadkan dalam tempoh tiga bulan, manakala pelancaran rasmi dijangka sebelum akhir tahun ini.
""Inisiatif ini akan memastikan anak-anak Sarawak mendapat manfaat langsung daripada program pendidikan dan latihan kemahiran MARA seperti IKM dan GiatMARA.
""Kita mahu mereka menjadi tenaga kerja mahir dengan jaminan pekerjaan dan gaji yang bermaruah. Kita tidak mahu sekadar menjadi jaguh kampung, kita mahu Sarawak dikenali sebagai pemain global dalam pendidikan berkaitan tenaga,"" katanya.
Sementara itu, Asyraf Wajdi memaklumkan, dalam sesi libat urus bersama pelajar Maktab Rendah Sains MARA (MRSM) dan institusi MARA di Bintulu, terdapat beberapa permintaan untuk menaik taraf fasiliti dengan peruntukan dianggarkan lebih RM3 juta.
""Semua permintaan pelajar MRSM dan IKM Bintulu dalam sesi soal jawab kelmarin diluluskan Majlis MARA yang buat pertama kali bermesyuarat di MRSM Bintulu Sarawak,"" katanya.
Beliau juga memuji semangat dan motivasi pelajar-pelajar di Sarawak yang disifatkannya sangat luar biasa.
""Kita mahu mereka terus maju dan MARA komited untuk menyediakan kemudahan terbaik kepada mereka,"" katanya."
https://www.bharian.com.my/berita/nasional/2025/05/1398231/jerebu-ipu-tidak-sihat-jemaah-haji-diingatkan-jaga-kesihatan,"Jerebu, IPU tidak sihat: Jemaah haji diingatkan jaga kesihatan","Oleh BERNAMA - Mei 20, 2025 @ 4:25pm","MAKKAH: Jemaah haji Malaysia dinasihatkan memakai pelitup muka berikutan keadaan cuaca di sini berdebu dan jerebu dengan Indeks Pencemaran Udara (IPU) mencecah paras tidak sihat iaitu 180, semalam.
Ketua Rombongan Haji Malaysia, Mohd Hisham Harun berkata cuaca panas dan berdebu melanda Makkah sejak dua hingga tiga hari kebelakangan ini turut menuntut jemaah bersedia dari segi fizikal dan mental bagi menghadapi perubahan cuaca sepanjang tempoh ibadah haji.
""Oleh itu TH (Tabung Haji) menasihatkan semua jemaah sentiasa memakai pelitup muka apabila keluar dari bilik, sama ada untuk ke masjid atau ke kawasan lain.
""Sebaiknya jadikan pemakaian pelitup muka sebagai amalan harian demi menjaga kesihatan masing-masing,"" katanya pada sidang media di sini hari ini.
Beliau berkata pihak TH akan terus memaklumkan keadaan semasa cuaca dan laporan IPU melalui saluran rasmi seperti WhatsApp bagi memastikan jemaah sentiasa peka dengan perkembangan terkini.
""Selain itu, jemaah turut diingatkan tidak terdedah lama kepada panas terik dengan suhu semasa mencecah antara 30 hingga 44 darjah celsius dan dijangka boleh meningkat sehingga 50 darjah celsius dalam masa terdekat.
""Justeru persediaan fizikal dan mental amat penting, terutama menjelang wukuf yang dijangka berlangsung dalam tempoh dua minggu lagi,"" katanya.
Sementara itu Mohd Hisham berkata TH giat menganjurkan program persediaan ibadah haji dan persiapan ke Masyair bagi memastikan jemaah Malaysia benar-benar bersedia secara fizikal, mental dan spiritual menjelang kemuncak ibadah haji.
""Bagi tujuan itu, jemaah haji digalakkan menghadiri ceramah agama dianjurkan di maktab-maktab penginapan masing-masing serta berjumpa dengan Petugas Ibadah Haji Tanah Suci (PIHTAS) bagi mendapatkan penjelasan lanjut berkenaan sebarang persoalan berkaitan ibadah,"" katanya.
Selain itu, Mohd Hisham berkata TH turut menyediakan saluran e-Bimbingan bagi membolehkan jemaah mempelajari ilmu berkaitan dengan Haji dengan lebih mudah secara dalam talian termasuk mengakses rakaman video.
""Jemaah juga boleh berinteraksi secara langsung menerusi panggilan telefon atau mesej bersama pembimbing ibadah haji yang berada di Tanah Suci menerusi e-Taib,"" katanya.
Mohd Hisham berkata jemaah turut digalakkan untuk memperbanyakkan bacaan al-Quran, berzikir, serta berdoa dalam usaha mendekatkan diri kepada Allah SWT menjelang Hari Wukuf."
https://www.bharian.com.my/berita/nasional/2025/05/1398223/dua-daripada-tiga-lelaki-malaysia-terdedah-masalah-disfungsi-erektil,Dua daripada tiga lelaki Malaysia terdedah masalah disfungsi erektil,"Oleh BERNAMA - Mei 20, 2025 @ 4:14pm","PUTRAJAYA: Dua daripada tiga lelaki di Malaysia terdedah kepada disfungsi erektil (ED), kata Timbalan Menteri Kesihatan, Datuk Lukanisman Awang Sauni.
Beliau berkata, berdasarkan Tinjauan Kebangsaan Kesihatan dan Morbiditi (NHMS) 2019, 31.6 peratus lelaki Malaysia berumur 18 tahun ke atas mengalami ED pada tahap sederhana sehingga tahap teruk.
""ED adalah satu isu yang agak kurang dibincangkan, tetapi penyakit yang semakin boleh dianggap serius dalam kalangan lelaki di Malaysia, dengan angka menunjukkan 69.5 peratus lelaki berumur 40 tahun ke atas mengalami ED,"" katanya kepada media selepas melancarkan garis panduan amalan klinikal (CPG) bagi pengurusan ED di sini hari ini.
ED ditakrifkan sebagai ketidakupayaan untuk mendapatkan atau mengekalkan ereksi cukup lama untuk membolehkan hubungan seksual yang memuaskan.
Sementara itu, merujuk kepada garis panduan CPG bagi pengurusan ED, Lukanisman berkata ia dibangunkan bagi memastikan pesakit ED diberikan penjagaan kesihatan terbaik oleh pengamal kesihatan dengan ilmu dan kemahiran yang relevan berdasarkan rekomendasi dalam CPG ini.
""CPG ini dibangunkan dalam tempoh beberapa tahun dan juga kita telah menyerahkan CPG ini kepada pihak klinikal, universiti dan juga persatuan untuk dijadikan satu panduan kepada bagaimana rawatan komprehensif untuk masalah ED ini,"" katanya.
Beliau menyeru individu yang mempunyai masalah ED untuk ke fasiliti kesihatan Kementerian Kesihatan (KKM) bagi mendapatkan rawatan segera, kerana hampir 70 peratus masalah ED menjadi punca kepada perceraian.
Sementara itu Lukanisman berkata KKM melalui Bahagian Farmasi kini bekerjasama dengan platform e dagang seperti Shopee, Lazada dan TikTok untuk memantau dan melarang penjualan ubat yang dikaitkan dengan masalah ED.
""Saya tegaskan bahawa ED ini adalah satu penyakit yang perlu dirawat seperti kencing manis, darah tinggi atau kolesterol, jangan jadikan ubat-ubat (di platform e dagang) untuk merawat ED ini sebagai 'enhance' kepada prestasi ataupun stamina seksual lelaki,"" katanya."
https://www.bharian.com.my/berita/nasional/2025/05/1398221/letak-jawatan-jika-tewas-nik-nazmi-minta-tunggu-pemilihan-selesai,"Letak jawatan jika tewas, Nik Nazmi minta tunggu pemilihan selesai","Oleh Mohamed Farid Noh - Mei 20, 2025 @ 4:07pm","ISKANDAR PUTERI: Naib Presiden PKR, Nik Nazmi Nik Ahmad, enggan mengulas sama ada beliau akan mengikuti pendirian Datuk Seri Rafizi Ramli, untuk meletak jawatan sekiranya tewas dalam pemilihan Majlis Pimpinan Pusat (MPP) parti Jumaat ini.
Sebaliknya Nik Nazmi yang juga Menteri Sumber Asli dan Kelestarian Alam meminta semua untuk menunggu pemilihan selesai, terlebih dahulu.
""Kita tunggu pemilihan nanti,"" katanya ringkas enggan mengulas lanjut.
Beliau berkata demikian pada sidang media selepas melancarkan Jawatankuasa Khas Konflik Manusia-Gajah, di sini, hari ini.
Pada 22 April lalu, Nik Nazmi dilaporkan akan mempertahankan jawatan Naib Presiden PKR meskipun tewas dalam saingan di peringkat cabang.
Sebelum ini, Nik Nazmi gagal mempertahankan jawatan Ketua Cabang Setiawangsa selepas tewas kepada Datuk Afdlin Shauki.
Pada pemilihan itu, Afdlin yang juga pelakon memperoleh 631 undi berbanding 563 undi yang diperoleh Nik Nazmi selaku penyandang.
Pada 10 Mei lalu, Rafizi yang juga Menteri Ekonomi dilaporkan bersedia meletakkan jawatan dalam Kabinet sekiranya gagal mengekalkan jawatannya sebagai Timbalan Presiden PKR pada pemilihan parti bulan ini.
Beliau dilaporkan berkata, walaupun berundur daripada Kabinet, namun tugas sebagai Ahli Parlimen Pandan akan tetap diteruskan dan ketika itu beliau bebas untuk berbicara dalam apa saja perkara.
Ditanya kenyataan Naib Presiden PKR, Nurul Izzah Anwar, semalam yang membayangkan sebarang perbalahan dalaman berisiko untuk membawa kepada kehancuran kepada PKR dalam tempoh lima hingga 10 tahun akan datang, Nik Nazmi turut enggan mengulas isu berkenaan.
""Kita tunggu pemilihan (MPP PKR) selesai ya,"" katanya."
https://www.bharian.com.my/berita/nasional/2025/05/1398219/agong-kurnia-100-ekor-lembu-untuk-ibadah-korban,Agong kurnia 100 ekor lembu untuk ibadah korban,"BERNAMA - Mei 20, 2025 @ 4:03pm","KUALA LUMPUR: Yang di-Pertuan Agong, Sultan Ibrahim berkenan mengurniakan 100 ekor lembu untuk dikorbankan bersempena dengan sambutan Aidiladha.
Menerusi hantaran di laman Facebook Sultan Ibrahim Sultan Iskandar, Seri Paduka Baginda menitahkan daging korban berkenaan diagihkan kepada kakitangan Istana Negara, golongan asnaf dan B40.
Baginda turut berkenan melafazkan niat korban yang dipimpin Pegawai Agama Istana Negara, Datuk Munir Md Salleh, di Istana Negara hari ini.
""Bagi menyempurnakan ibadah berkenaan, Sultan Ibrahim turut berkenan mewakilkan kepada urus setia pelaksana korban Istana Negara untuk melaksanakan ibadah korban bagi pihak Seri Paduka Baginda,"" menurut hantaran itu.
Pegawai Agama Istana Negara turut mendoakan semoga ibadah itu diterima Allah SWT dan baginda serta seluruh Keluarga Diraja Johor sentiasa dirahmati, diampuni dan dipermudahkan segala urusan dunia dan akhirat. – BERNAMA"
https://www.bharian.com.my/berita/nasional/2025/05/1398190/nur-afiyah-bayi-usia-6-minggu-perlu-rm120000-biaya-pembedahan,"Nur Afiyah, bayi usia 6 minggu perlu RM120,000 biaya pembedahan jantung","Nur Izzati Mohamad - Mei 20, 2025 @ 3:14pm","Bukit Mertajam: ""Tanpa pembedahan, peluang untuk anak saya hidup amat tipis"".
Demikian luahan Mohd Adnan Raman, 35, dari Kangar, Perlis selepas mengetahui anak perempuan hasil perkongsian hidup dengan isteri, Ku Masrainy Ku Aziz, 38, mengalami masalah jantung.
Katanya, Nur Afiyah yang lahir pada 7 April lalu dikesan mengalami masalah truncus arteriosus, kecacatan septum ventrikel (VSD) dan kecacatan septum atrium (ASD).
Jelasnya lagi, anak bongsu daripada dua beradik itu terpaksa dikejarkan ke unit rawatan rapi neonatal (NICU) sejurus lahir kerana mempunyai masalah tertelan najis.
Katanya, Nur Afiyah yang lahir dengan berat 2.9 kilogram (kg) menerusi pembedahan pada minggu ke-37 kehamilan terpaksa bergantung kepada alat bantuan pernafasan sejak dari itu.
""Doktor kemudian mengesahkan anak saya menghidap kecacatan jantung kongenital dan dia masih bergantung kepada alat bantuan pernafasan sehingga kini. Tanpa pembedahan, peluang untuknya terus hidup amat tipis.
""Saya dan isteri berharap pembedahan dapat direalisasikan kerana ingin melihat anak kami membesar seperti kanak-kanak lain,"" katanya kepada pemberita, di sini hari ini.
Terdahulu pasangan itu hadir ke pejabat One Hope Charity and Welfare (One Hope Charity), di sini untuk memohon bantuan bagi membiayai kos pembedahan dianggarkan RM120,000.
Mohd Adnan berkata, anak sulung perempuannya berusia lapan tahun juga mengalami masalah sama, namun kini sihat dan aktif selepas menjalani pembedahan ketika berusia lapan bulan.
""Namun, keadaan adiknya jauh lebih serius dan kami amat berharap bayi kami yang ketika ini kritikal dapat diselamatkan,"" katanya.
Sementara itu, Pengerusi One Hope Charity, Datuk Chua Sui Hau, berkata pihaknya berbesar hati membantu mengumpul dana kerana keluarga berkenaan tidak berkemampuan.
""Bapanya pekerja pembersihan kontraktor pihak berkuasa tempatan dan ibu pula suri rumah,"" katanya."
https://www.bharian.com.my/berita/nasional/2025/05/1398178/gout-masalah-kesihatan-semakin-membimbangkan-di-malaysia,Gout masalah kesihatan semakin membimbangkan di Malaysia,"Oleh BERNAMA - Mei 20, 2025 @ 3:02pm","KUALA LUMPUR: Negara berhadapan peningkatan kes penyakit gout yang kini menjadi krisis kesihatan awam berikutan Malaysia antara negara dengan kadar obesiti tertinggi di Asia.
Sebanyak 4.35 juta orang menghidap gout di Asia Tenggara termasuk Malaysia, dengan jumlah kes penyakit itu meningkat 21 peratus dari 1990 hingga 2020.
Pakar Rheumatologi dan Pakar Perubatan Dalaman di Pusat Perubatan Sunway, Bandar Sunway (SMC) Dr Lydia Pok Say Lee, berkata gout boleh menyebabkan komplikasi serius termasuk penyakit buah pinggang, infeksi dan kehilangan keupayaan bergerak sekiranya tidak dirawat.
""Peningkatan kes ini menekankan keperluan mendesak untuk meningkatkan kesedaran dan intervensi awal.
""Tanda utama serangan gout termasuk sakit sendi dan bengkak secara tiba-tiba tanpa kecederaan, terutamanya pada ibu jari kaki dan mungkin juga menjejaskan buku lali, lutut, siku, pergelangan tangan dan jari.
""Sendi yang terjejas menjadi merah, bengkak dan terasa panas, menjadikan pergerakan amat menyakitkan,"" katanya dalam kenyataan dikeluarkan SMC hari ini.
Gout ialah sejenis artritis keradangan yang asid urik berlebihan dalam darah, yang membawa kepada pembentukan kristal tajam pada sendi, mencetuskan kesakitan yang tiba-tiba pada waktu malam atau awal pagi.
Dr Lydia mengaitkan gout yang dikenali dalam sejarah sebagai ""penyakit raja-raja"" kerana kaitannya dengan diet mewah, namun gout kini dihidapi oleh semua golongan sosioekonomi dengan tabiat pemakanan moden.
""Peningkatan pengambilan makanan tinggi purina seperti daging merah, makanan laut dan minuman keras meningkatkan paras asid urik dan menyebabkan keradangan,"" katanya.
Dr Lydia berkata, obesiti adalah antara punca utama dan Malaysia mempunyai antara kadar obesiti tertinggi di Asia, dengan hampir 50 peratus penduduk mengalami berat badan berlebihan yang menyebabkan kerosakan fungsi buah pinggang, menjadikannya lebih sukar untuk menyingkirkan asid urik.
Beliau berkata faktor penyumbang lain termasuk sindrom metabolik, hipertensi, diabetes dan kolesterol tinggi, selain genetik turut memainkan peranan.
""Sejarah adanya ahli keluarga yang menghidapi gout, meningkatkan kemungkinan untuk menghidap penyakit ini disebabkan oleh mutasi genetik yang mempengaruhi pemprosesan asid urik,"" katanya.
Dr Lydia berkata walaupun lelaki pertengahan umur berhadapan risiko yang lebih tinggi, golongan wanita terutamanya mereka yang selepas menopaus dan kanak-kanak boleh menghidap gout.
Mengenai mitos bahawa hanya diet menyebabkan gout, beliau berkata walaupun makanan tinggi purina menjadi menyumbang, penyebab lain seperti genetik, ubat-ubatan dan kondisi kesihatan juga boleh menyebabkan serangan penyakit itu dan jika tidak dirawat, gout boleh menyebabkan kerosakan sendi kronik dan kehilangan mobiliti.
""Mengabaikan gout boleh menyebabkan serangan lebih kerap dan teruk dan sekiranya tidak dirawat, pesakit yang pada mulanya mengalami serangan setiap beberapa bulan, mungkin mula mengalaminya setiap minggu.
""Apabila keadaan bertambah buruk, kesakitan meningkat, serangan berlarutan dengan lebih lama dan pelbagai sendi mungkin terjejas. Kes yang teruk boleh menyebabkan kemasukan ke hospital kerana sakit sendi melampau,"" katanya.
Gout secara jangka panjang boleh menyebabkan pembentukan 'tophi' iaitu deposit asid urik yang membentuk di bawah kulit, menyebabkan ketidakselesaan dan kecacatan sendi, yang lama kelamaan boleh merosakkan tisu sendi, menyebabkan masalah pergerakan yang kekal.
Dr Lydia menyarankan mereka yang mengalami serangan gout berulang untuk mendapatkan rawatan perubatan, kerana merawat kesakitan sahaja tidak mencukupi tetapi rawatan jangka panjang untuk menurunkan paras asid urik, penting untuk mencegah komplikasi.
Beliau turut menasihatkan pesakit supaya berbincang dengan penyedia penjagaan kesihatan untuk menyusun pelan yang khusus untuk pesakit.
""Ubat-ubatan dan perubahan gaya hidup boleh mengawal gout dengan berkesan dan mengurangkan serangan,"" katanya.
Beliau berkata dengan diagnosis awal, rawatan yang betul dan penyesuaian gaya hidup, rakyat Malaysia boleh mencegah epidemik senyap itu daripada menjadi bertambah teruk."
https://www.bharian.com.my/berita/nasional/2025/05/1398173/sidang-kemuncak-asean-guru-sesi-pdpr-kekal-di-rumah-jangan-pulang,"Sidang Kemuncak ASEAN: Guru sesi PdPR kekal di rumah, jangan pulang kampung - NUTP","Oleh Ercy Gracella Ajos - Mei 20, 2025 @ 2:49pm","KUALA LUMPUR: Guru yang terbabit dengan pelaksanaan sesi Pengajaran dan Pembelajaran di Rumah (PdPR) bersempena penganjuran Sidang Kemuncak ASEAN Ke-46 minggu depan digesa kekal di rumah bagi memastikan sesi pengajaran berjalan lancar.
Setiausaha Agung Kesatuan Perkhidmatan Perguruan Kebangsaan Semenanjung Malaysia (NUTP), Fouzi Singon, berkata golongan pendidik dinasihatkan tidak mengambil peluang untuk pulang ke kampung sepanjang tempoh PdPR bagi mengelakkan risiko terbabit kemalangan.
Katanya, langkah itu penting bagi memastikan sesi pengajaran tidak terganggu dan dapat dijalankan dengan lancar serta berkesan walaupun dalam talian.
""Fokus utama adalah kesinambungan pengajaran. Jika guru mengambil kesempatan untuk pulang kampung dan sekiranya terbabit dalam kemalangan, ia akan menjejaskan sesi PdPR,"" katanya kepada BH hari ini.
Terdahulu BH melaporkan sebanyak 71 sekolah di Kuala Lumpur dan Selangor diberikan kebenaran untuk melaksanakan PdPR pada 26 hingga 28 Mei ini.
Kementerian Pendidikan (KPM) dilapor memaklumkan cadangan kebenaran pelaksanaan PdPR bagi sekolah-sekolah terbabit mengambil kira penutupan jalan dan kawalan keselamatan sepanjang penganjuran sidang kemuncak itu.
Dalam pada itu, Fauzi turut menggesa ibu bapa untuk memantau keadaan anak-anak ketika berada di rumah sepanjang tempoh PdPR berlangsung.
""Peranan ibu bapa amat penting untuk memastikan pelajar benar-benar mengikuti kelas dalam talian dan tidak leka atau hilang fokus,"" katanya.
Katanya, pihak sekolah diberikan kebebasan untuk memilih kaedah pelaksanaan PdPR yang paling sesuai mengikut kesesuaian dan kebijaksanaan guru.
""Pelbagai kaedah boleh digunakan termasuk sesi secara langsung, rakaman video, modul pembelajaran, tugasan bertulis dan sebagainya.
""Kita percaya kepada profesionalisme guru dalam memilih kaedah PdPR yang terbaik untuk murid mereka,"" katanya.
Sidang Kemuncak ASEAN ke-46 yang berlangsung pada 26 dan 27 Mei ini di Pusat Konvensyen Kuala Lumpur (KLCC), menghimpunkan 10 pemimpin negara anggota blok itu, bagi membincangkan isu serantau serta memupuk kerjasama ekonomi, selain memperjuangkan prinsip keterangkuman dan kemampanan.
Justeru, PdPR dilaksanakan bagi mengurangkan pergerakan dan kesesakan di sekitar kawasan penganjuran."
https://www.bharian.com.my/berita/nasional/2025/05/1398165/sidang-kemuncak-asean-rapid-kl-lanjut-operasi-rel-pada-waktu-puncak,Sidang Kemuncak ASEAN: Rapid KL lanjut operasi rel pada waktu puncak,"Oleh A’qilah Riduan - Mei 20, 2025 @ 2:31pm","KUALA LUMPUR: Rapid KL akan melanjutkan tempoh operasi rel dan menambah kekerapan operasi tren di sekitar Lembah Klang bermula 23 hingga 27 Mei ini sempena Sidang Kemuncak ASEAN ke-46.
Langkah itu bagi menyokong kelancaran pergerakan penumpang serta delegasi rasmi sepanjang tempoh persidangan yang diadakan di ibu kota dan Putrajaya.
Prasarana Malaysia Berhad dalam kenyataan hari ini, memaklumkan waktu puncak perkhidmatan rel pada hari bekerja sempena Sidang ASEAN dilanjutkan satu jam lebih awal berbanding hari biasa.
""Waktu puncak baharu itu ditetapkan mulai jam 6.30 pagi hingga 10 pagi dan jam 4.30 petang hingga 8 malam, berbanding waktu puncak biasa iaitu jam 7 pagi hingga 9.30 pagi dan 5 petang hingga 7.30 malam.
ADVERTISEMENT
""Kekerapan operasi tren pada Sabtu dan Ahad iaitu 25 dan 25 Mei turut dipertingkatkan bagi menampung bilangan penumpang yang dijangka bertambah pada minggu ini,"" katanya dalam satu kenyataan.
Bagi laluan Ampang/Sri Petaling, tren akan beroperasi setiap empat minit, berbanding lima minit hari biasa.
Tren laluan Kelana Jaya akan tiba setiap lima minit berbanding tujuh minit serta laluan Monorel, Kajang dan Putrajaya akan tiba setiap lapan minit berbanding 10 minit hari biasa.
Menurutnya, seramai 400 kakitangan tambahan turut ditempatkan di stesen rel terpilih bagi membantu melancarkan pergerakan penumpang sepanjang tempoh terbabit.
Dalam pada itu, beberapa laluan bas dan perkhidmatan Rapid KL On-Demand dijangka mengalami kelewatan susulan penutupan jalan secara berperingkat oleh pihak berkuasa di lokasi terbabit.
Antara laluan yang dijangka terkesan termasuk Laluan 402 (LRT Titiwangsa - LRT Maluri), 302 (LRT Titiwangsa - KLCC), 300 (Hab Pandan Indah - Lebuh Ampang), 303 (Taman Mulia Jaya - Lebuh Ampang) serta Rapid KL On-Demand yang membabitkan Zon Titiwangsa ke Chow Kit.
""Kami menyarankan penumpang supaya merancang perjalanan lebih awal serta memantau notifikasi terkini melalui media sosial rasmi Rapid KL atau aplikasi PULSE.
""Orang ramai juga digalakkan menggunakan pengangkutan awam bagi memudahkan pergerakan ke kawasan tumpuan dan membantu melancarkan trafik sepanjang tempoh persidangan serta acara berskala besar di ibu negara,"" katanya."
https://www.bharian.com.my/berita/nasional/2025/05/1398163/tubuh-unit-khas-audit-forensik-perkukuh-siasatan-latihan-kkfp-mcw,"Tubuh unit khas audit forensik, perkukuh siasatan, latihan KKFP - MCW","Oleh Mohd Nasaruddin Parzi - Mei 20, 2025 @ 2:26pm","KUALA LUMPUR: Tiada campur tangan politik dalam proses penyiasatan, khususnya kes berprofil tinggi yang membabitkan syarikat berkaitan kerajaan (GLC) atau individu berpengaruh akan menentukan keberhasilan penubuhan Kumpulan Kerja Fraud Perakaunan (KKFP).
Presiden Pemerhati Rasuah Malaysia (MCW), Jais Abdul Karim, berkata ketelusan dan keterbukaan maklumat yang dikongsi antara enam agensi terbabit itu menjadi antara syarat kejayaan terhadap inisiatif berkenaan.
""Bukan hanya sebagai simbolik kerjasama (antara agensi semata-mata). (Selain itu) penguatkuasaan yang konsisten, tiada dua darjat antara sektor awam dan swasta.
""Sistem pelaporan awam yang berkala supaya rakyat dapat menilai kemajuan dan impak KKFP,"" katanya kepada BH mengulas penubuhan KKFP semalam.
Selain Suruhanjaya Pencegahan Rasuah Malaysia (SPRM), KKFP turut disertai Jabatan Audit Negara (JAN), Jabatan Akauntan Negara Malaysia (JANM), Suruhanjaya Syarikat Malaysia (SSM), Lembaga Hasil Dalam Negeri Malaysia (LHDN) dan Universiti Teknologi MARA (UiTM).
Beliau berkata, MCW juga mencadangkan satu unit khas audit forensik ditubuhkan di bawah KKFP untuk bertindak sebagai pasukan elit dalam menyiasat kes yang kompleks serta melatih pegawai penyiasat antara agensi.
""MCW melihat potensi yang besar dalam kerjasama agensi ini, tetapi kejayaan sebenar hanya akan tercapai sekiranya integriti, ketelusan, dan keberanian untuk bertindak secara bebas menjadi asas utama operasi mereka,"" katanya.
Selain menyambut baik penubuhan itu, beliau berkata langkah penubuhannya satu pendekatan baru yang bersepadu dalam menangani penipuan pelaporan kewangan, khususnya melibatkan GLC dan sektor swasta.
Katanya, gabungan agensi ini secara prinsipnya amat berpotensi besar, kerana setiap agensi membawa kekuatan tersendiri contohnya seperti SPRM, yang memfokus kepada siasatan dan pendakwaan kes rasuah serta penyelewengan kewangan.
""JANM pula berperanan dalam audit dan kawalan dalaman terhadap penggunaan dana awam sementara LHDN mengesan ketirisan hasil melalui penyata cukai dan pengelakan cukai.
""Sementara SSM mempunyai kuasa pemantauan terhadap pelaporan korporat dan integriti maklumat syarikat dan UiTM pula menyediakan kepakaran teknikal, pendidikan dan latihan dalam perakaunan forensik dan etika profesional,"" katanya.
Katanya, KKFP bukan saja boleh mengesan penipuan yang sedang berlaku, malah mampu mencegah penipuan melalui penambahbaikan sistem pelaporan dan pematuhan piawaian perakaunan.
""Ia juga penting untuk memperkukuh kepercayaan pelabur dan rakyat terhadap sistem kewangan negara,"" katanya."
https://www.bharian.com.my/berita/nasional/2025/05/1398161/manfaat-tujuh-lata-di-selama-bangunkan-sukan-rakit-redah-jeram,Manfaat tujuh lata di Selama bangunkan sukan rakit redah jeram,"Oleh Muhammad Zulsyamini Sufian Suri - Mei 20, 2025 @ 2:23pm","LARUT: Terkenal dengan tujuh lata air terjun untuk aktiviti perkelahan, sungai di daerah kecil Selama, di sini masih terpelihara kebersihannya dan mempunyai keistimewaan tersendiri bagi aktiviti berakit redah jeram atau 'white water rafting'.
Menerusi 11 jeram di jajaran Sungai Selama sepanjang 7 kilometer (km) dengan tahap kesukaran satu hingga empat, aktiviti sukan air lasak di Mukim Ulu Selama mutakhir ini, menjadi satu daripada tiga lokasi utama di Perak bagi pencinta sukan ekstrem.
Pengusaha Selama Rafting, Mohd Idrus Abd Wahid, 56, berkata aktiviti 'rafting' meredah jeram di Selama adalah terbaharu di Perak selepas di Gopeng dan di Ulu Slim, Tanjung Malim sejak diusahakan tahun 2019.
Katanya, 'rafting' di Selama bermula dekat Lata Rambung iaitu satu daripada lata air terjun ikonik di Selama. Ia menyelusuri sungai yang menjanjikan panorama memukau dan berbeza dengan lokasi lain.
""Di Selama kita bukan sahaja tekankan aktiviti berakit semata-mata. Kita akan menyelusuri sungai sambil menikmati pemandangan semula jadi sekeliling dan bertemu dengan beberapa jeram yang menuruni dari Lata Rambung.
""Setiap sungai mempunyai ciri tersendiri dan tidak boleh disamakan dengan aktiviti rafting di sungai di Selama ini dengan lokasi lain termasuk Gopeng dan Ulu Slim,"" katanya kepada BH.
Kata Mohd Idrus, lokasi aktiviti rakit redah jeram di Selama turut diiktiraf melalui penganjuran pertandingan bertaraf antarabangsa, Selama Rafting International Challenge 2024 pada November 2024 yang berjaya menggamit minat 248 peserta termasuk dari Filipina dan Indonesia.
Menurutnya, program tiga hari itu mendapat sokongan Tourism Perak dan membabitkan 48 kumpulan yang bertanding melalui kategori antarabangsa, terbuka kebangsaan serta tertutup dengan membabitkan peserta amatur tempatan.
""Tahun lalu kita tak terima penyertaan dari banyak negara memandangkan terdapat dua acara pertandingan rakit redah jeram bertaraf antarabangsa.
""Bagaimanapun, di Selama pertandingan 'rafting' juga terbuka kepada mereka yang tidak pernah melakukannya atau amatur iaitu secara tertutup.
""Antara keistimewaan 'rafting' di Selama, kita bukan sahaja buka untuk mereka bertaraf 'guide' (pengendali) aktiviti sukan lasak ini, namun orang yang tak pernah 'rafting' pun boleh ikut berlumba bagi kategori tertutup,"" katanya.
Menurutnya, selaku operator tunggal mengendalikan aktiviti rakit redah jeram di Selama, Selama Rafting kini cuba membangunkan kawasan itu dengan aktiviti berkenaan termasuk melalui pembangunan bakat belia untuk dilatih sebagai operator sukan air ekstrem itu di masa depan.
""Kita menjurus pembangunan ekonomi atau ekopelancongan setempat, justeru kita akan membangunkan belia di kawasan ini untuk jadi operator sukan 'rafting' di sini. Majlis Daerah Selama (MDS) adalah rakan strategik dan kini kita bergerak seiringan.
""Kita cuba untuk mempromosikan Selama, bukan sahaja bagi sukan rakit ini tetapi meliputi semua aktiviti pelancongan di sini. Namun sukan 'rafting' menjadi perkara teras dan dilihat lebih senang diketengahkan,"" katanya.
MDS adalah antara tiga pihak berkuasa tempatan (PBT) di Perak yang menerima insentif RM100,000 pada tahun lalu bagi memperkasa dan melonjakkan daya saing sektor agropelancongan, termasuk menerusi penubuhan Pusat Informasi Pelancongan Daerah Selama.
Ekonomi Pengalaman menjadi antara andalan atau 'flagship' kepada pelan pembangunan negeri, Perak Sejahtera 2030 cetusan Menteri Besar Perak, Datuk Seri Saarani Mohamad dengan Tourism Perak serta pihak berkuasa tempatan (PBT) diletakkan sebagai antara agensi penerajunya."
https://www.bharian.com.my/berita/nasional/2025/05/1398156/penipuan-proses-kewangan-pengubahan-sistem-perakaunan-antara-modus,"Penipuan proses kewangan, pengubahan sistem perakaunan antara modus operandi jenayah kewangan","Oleh Mohd Nasaruddin Parzi - Mei 20, 2025 @ 2:16pm","KUALA LUMPUR: Kelemahan sistem kawalan dalaman, laporan kewangan yang gagal mencerminkan realiti dan kegagalan pelaporan tepat oleh pengamal profesional antara tindakan dikenal pasti mengakibatkan sesebuah syarikat kemungkinan terbabit jenayah kewangan.
Ketua Pesuruhjaya Suruhanjaya Pencegahan Rasuah Malaysia (SPRM), Tan Sri Azam Baki, berkata pada masa sama, landskap jenayah kewangan kini yang semakin bergabung dengan elemen teknologi, penggunaan akaun proksi, transaksi lintas sempadan, dan 'layering' melalui beberapa syarikat.
""Oleh itu, integriti perakaunan tidak boleh lagi dilihat sebagai soal pematuhan semata-mata, tetapi sebagai barisan hadapan terhadap kerosakan institusi dan ancaman terhadap kedaulatan ekonomi negara.
ADVERTISEMENT
""Kita juga tidak boleh melihat isu ini secara terasing. Dunia sedang menilai Malaysia, termasuk dalam laporan Pasukan Petugas Tindakan Kewangan (FATF) dan Transparency International,"" katanya dalam kenyataan dikongsi agensi itu hari ini.
Ia sebagai mengulas penubuhan Kumpulan Kerja Fraud Perakaunan (KKFP) disertai enam agensi iaitu SPRM, Jabatan Audit Negara (JAN), Jabatan Akauntan Negara Malaysia (JANM), Suruhanjaya Syarikat Malaysia (SSM), Lembaga Hasil Dalam Negeri Malaysia (LHDN) serta Universiti Teknologi MARA (UiTM).
Difahamkan juga, penubuhan KKFP seiring kejayaan agensi berkenaan khususnya SPRM, JAN, JANM dan LHDN dalam mengendalikan kes membabitkan 1Malaysia Development Berhad (1MDB) sebelum ini, yang menyaksikan berbilion ringgit dana awam dikembalikan ke dalam negara.
Dalam pada itu, Azam berkata, SPRM amat mengalu-alukan penambahbaikan Akta Audit 1957 (Akta 62) dan cadangan pemerkasaan Akta Akauntan 1967.
""Ia bukan sahaja mengukuhkan bidang kuasa, malah membina keyakinan bahawa Malaysia tidak berkompromi dalam soal akauntabiliti kewangan.
""Saya turut menyambut baik MIA Sustainability Blueprint yang menjadikan integriti sebagai paksi kepada profesion perakaunan. Kita tidak boleh bercakap soal Environmental, Social, and Governance (ESG) dan kelestarian, jika laporan kewangan sendiri tidak telus,"" katanya.
Pindaan kepada Akta 62 yang sudah diluluskan Parlimen dan mula berkuat kuasa sejak tahun lalu itu membolehkan JAN menjalankan pengauditan ke atas 1,856 syarikat berkaitan kerajaan (GLC).
Dipetik daripada laporan media, Ketua Audit Negara, Datuk Seri Wan Suraya Wan Mohd Radzi juga menegaskan pindaan itu akan memperluaskan skop pengauditan JAN, sekali gus meningkatkan keupayaan kerajaan dalam memantau tadbir urus dan kewangan berkaitan GLC."
https://www.bharian.com.my/berita/nasional/2025/05/1398150/10000-delegasi-ahli-parti-tetamu-kehormat-dijangka-hadir-kongres,"10,000 delegasi, ahli parti, tetamu kehormat dijangka hadir Kongres Nasional PKR 2025 di JB","Oleh Izz Laily Hussein - Mei 20, 2025 @ 1:54pm","JOHOR BAHRU: Polis Johor mengesahkan aspek keselamatan dan lalu lintas berada di tahap terbaik bagi memastikan penganjuran Kongres Nasional PKR 2025 selama tiga hari berjalan lancar.
Ketua Polis Johor, Datuk M Kumar, berkata anggota polis akan ditempatkan di empat lokasi penganjuran program sempena kongres itu di sekitar bandar raya ini.
Beliau berkata, kesesakan lalu lintas mungkin berlaku memandangkan jangkaan kira-kira 10,000 orang membanjiri daerah ini sempena kongres berkenaan.
ADVERTISEMENT
""Acara ini berlangsung bermula Khamis hingga Sabtu ini di beberapa lokasi sudah disenaraikan iaitu di Pusat Konvensyen Antarabangsa Persada Johor (Persada), Hotel Berjaya Waterfront, Pusat Konvensyen Danga Bay dan pusat beli-belah, Toppen.
""Dianggarkan kira-kira 10,000 orang delegasi, ahli parti dan tetamu kehormat akan hadir dan polis sudah bersedia dari sudut keselamatan dan kelancaran lalu lintas,"" katanya selepas Program Derma Darah sempena Peringatan Hari Polis Ke-218 di Ibu Pejabat Polis Kontinjen (IPK) Johor di sini, hari ini.
Beliau berkata, pihaknya tidak menjangka sebarang isu besar timbul pada penganjuran kongres itu dan semua pihak perlu mematuhi peraturan serta undang-undang sedia ada.
Katanya, tiada penutupan jalan dibuat sepanjang tiga hari berkenaan, namun mengakui kesesakan lalu lintas mungkin berlaku."
https://www.bharian.com.my/berita/nasional/2025/05/1398144/semakan-keputusan-program-matrikulasi-20252026-mulai-10-pagi-esok,Semakan keputusan Program Matrikulasi 2025/2026 mulai 10 pagi esok,"Oleh Ercy Gracella Ajos - Mei 20, 2025 @ 1:45pm","KUALA LUMPUR: Semakan keputusan calon yang layak ke Program Matrikulasi Kementerian Pendidikan (KPM) sesi 2025/2026 dibuka mulai jam 10 pagi esok.
KPM dalam kenyataan hari ini memaklumkan, pelajar yang sudah membuat permohonan boleh menyemak keputusan dengan melayari laman sesawanghttps://matrikulasi.moe.gov.my
Bagi pelajar yang tidak berjaya, katanya permohonan rayuan boleh dibuat menerusi dalam talian mulai esok sehingga 21 Jun depan.
""Kaunter pertanyaan berhubung Program Matrikulasi dibuka mulai esok hingga Jumaat depan (hari dan waktu bekerja sahaja) di Lobi Blok E15, Kompleks E, Wilayah Persekutuan, Putrajaya,"" katanya."
https://www.bharian.com.my/berita/nasional/2025/05/1398129/joeynita-cuba-bantu-selamatkan-nenek-tapi-gagal-hingga-keduanya,"'Joeynita cuba bantu selamatkan nenek, tapi gagal hingga keduanya rentung' - Ibu saudara","Oleh Juwan Riduan - Mei 20, 2025 @ 1:14pm","KOTA KINABALU: ""Joeynita cuba keluar bersama nenek, ketika itu saya dan beberapa ahli keluarga cuba masuk semula ke rumah, tetapi api semakin marak. Kami tak sangka Joeynita gagal keluar dan akhirnya dia rentung bersama nenek,"" kata Dymnaira Vintos, 26, di Kampung Pulau Penampang, Manggatal, di sini, awal pagi tadi.
Dymnaira adalah ibu saudara kepada Joeynita Abdul Alip, 15, yang ditemui rentung bersama nenek mereka, Ruslia@Gisis Guntamas, 80, dalam bilik di rumah keluarga
dalam kejadian pada kira-kira jam 5.20 pagi tadi.
Beliau berkata, kebakaran disedari bapanya yang terlihat api di bahagian dapur lalu mengejutkan semua ahli keluarga menyelamatkan diri.
""Tanpa berlengah, saya bersama anggota keluarga lain keluar rumah, namun saya dengan adik cuba memasuki semula kerana terdapat anak saudara dan nenek masih berada dalam rumah.
""Namun, api semakin marak dan siling rumah terbakar serta runtuh, menyebabkan kami gagal menyelamatkan Joeynita dan nenek,"" katanya ditemui di lokasi kebakaran hari ini.
Dymnaira berkata, kali terakhir dia berbual bersama Joeynita malam tadi ketika mereka sedang makan.
""Malam sebelum kejadian, kami makan bersama dan sebaik selesai, dia senyum lalu masuk ke dalam bilik untuk tidur bersama nenek kami.
""Itu senyuman terakhirnya sebelum dia pergi selama-lamanya bersama nenek,"" katanya.
Sementara itu, Pengarah Jabatan Bomba dan Penyelamat Malaysia (JBPM) Sabah, Mohd Pisar Aziz, berkata peringkat awal kejadian, kebakaran itu menyedarkan enam sekeluarga yang sedang tidur.
""Ketika menyedari kebakaran berlaku, mereka cuba memadamkan api, namun tidak berjaya kerana api merebak begitu cepat dan dipercayai kebakaran ini bermula daripada dapur.
""Bagaimanapun, punca kebakaran masih dalam siasatan dan kami masih mengumpul semua bahan bukti,"" katanya."
https://www.bharian.com.my/berita/nasional/2025/05/1398118/kerajaan-persekutuan-sarawak-agih-bantuan-cecah-rm100-juta-empat,"Kerajaan Persekutuan, Sarawak agih bantuan cecah RM100 juta empat bulan pertama 2025","Mohd Roji Kawi - Mei 20, 2025 @ 1:00pm","KUCHING: Sejumlah RM98.8 juta sudah diagihkan kerajaan Sarawak dan Persekutuan dalam tempoh Januari hingga April lalu bagi membantu 55,184 individu berpendapatan rendah di negeri ini.
Menteri Pembangunan Wanita, Kanak-Kanak dan Kesejahteraan Komuniti Sarawak, Datuk Seri Fatimah Abdullah, berkata bantuan itu disalurkan kepada pelbagai kategori penerima.
Mereka, katanya, termasuk warga emas, kanak-kanak, orang kurang upaya (OKU), ibu tunggal, pesakit terlantar dan golongan belia.
""Sebanyak 45,240 penerima mendapat bantuan bulanan di bawah peruntukan Persekutuan berdasarkan Pendapatan Garis Kemiskinan (PGK) nasional, iaitu RM1,198 sebulan.
ADVERTISEMENT
""Selain itu, 9,944 penerima lagi menerima bantuan am negeri berdasarkan PGK negeri sebanyak RM990,"" katanya menjawab soalan Datuk Mong Dagang (GPS-Bukit Begunan) pada persidangan Dewan Undangan Negeri (DUN), di sini hari ini.
Fatimah berkata, jumlah tertinggi diagihkan adalah Bantuan Kanak-Kanak, sebanyak RM102.2 juta kepada 6,580 penerima, diikuti Bantuan Warga Emas sebanyak RM51.3 juta kepada 21,604 penerima dan Bantuan Am kepada 9,935 penerima (RM8.97 juta).
Elaun Pekerja OKU (EPOKU) pula diagihkan kepada 3,445 penerima (RM6.12 juta); Bantuan Penjagaan OKU/Pesakit Terlantar sebanyak 2,356 penerima (RM4.64 juta); Bantuan OKU Tidak Berupaya Bekerja (BTB) seramai 11,230 penerima (RM15.5 juta); Bantuan Anak Pelihara seramai 25 penerima (RM29,000) dan Bantuan Belia-Beliawanis seramai 9 penerima (RM3,200).
Menurutnya lagi, Jabatan Kebajikan Masyarakat Sarawak (JKMS) turut menggalakkan penerima bantuan bulanan yang produktif menyertai program keusahawanan Wellbest Entrepreneur Grant dengan jumlah maksimum RM5,000 bagi membantu meningkatkan pendapatan keluarga."
https://www.bharian.com.my/berita/nasional/2025/05/1398112/umno-komited-perjuangkan-hak-kukuhkan-kestabilan-politik-sabah-bung,"UMNO komited perjuangkan hak, kukuhkan kestabilan politik Sabah - Bung Moktar","Oleh Izwan Abdullah - Mei 20, 2025 @ 12:56pm","KOTA KINABALU: UMNO Sabah terus komited memperjuangkan hak negeri itu di bawah Perjanjian Malaysia 1963 (MA63) dan memperkukuh kestabilan politik Sabah.
Menegaskan perkara itu, ketuanya, Datuk Seri Bung Moktar Radin, berkata UMNO Sabah juga komited memastikan rakyat Sabah mendapat layanan yang adil serta saksama dalam kerangka Persekutuan Malaysia.
Katanya, bagi melaksanakan perkara itu, UMNO Sabah bersetuju mengenai perlunya kestabilan dan perpaduan politik sebagai asas untuk melaksanakan perjuangan.
Bagaimanapun, katanya perpaduan politik Sabah tidak akan tercapai hanya melalui kenyataan umum, sebaliknya ia mesti dibina melalui dasar yang jelas, pentadbiran yang stabil dan keikhlasan dalam berkhidmat untuk rakyat.
""Politik bukan soal sentimen dan emosi, politik perlu diurus secara bijaksana. Sukar kerajaan negeri membangun sekiranya hubungan dengan kerajaan persekutuan terus bergelora.
""Reformis politik sabah tidak seharusnya menanam bibit-bibit kebencian yang terlalu mendalam, sebab akhirnya akibat buruk akan ditanggung rakyat bukan orang politik,"" katanya dalam kenyataan.
Mengenai kestabilan politik Sabah, Ahli Parlimen Kinabatangan itu berkata beliau menyambut baik kenyataan terbuka yang menggesa pemimpin di Sabah supaya bersatu demi kepentingan negeri dan rakyat.
Katanya, UMNO Sabah menyokong usaha yang menjurus ke arah kestabilan politik dan kemajuan rakyat, namun adalah penting untuk berpijak pada asas yang benar dan tidak mengabaikan fakta sejarah yang membentuk perjalanan negeri ini.
Bung Moktar yang juga Pengerusi BN Sabah, berkata dengan adanya kestabilan, kerajaan BN sebelum ini dapat memberi tumpuan kepada pembangunan di seluruh pelusuk Sabah.
Beliau Moktar juga menegaskan, UMNO Sabah tidak menolak prinsip perkongsian kuasa, reformasi parti dan kepemimpinan berintegriti."
https://www.bharian.com.my/berita/nasional/2025/05/1398094/lonjakan-kes-perisian-tebusan-dedah-trend-amat-membimbangkan-gobind,'Lonjakan kes perisian tebusan dedah trend amat membimbangkan' - Gobind,"Oleh Fahmy A Rosli - Mei 20, 2025 @ 12:32pm","KUALA LUMPUR: Kes perisian tebusan atau 'ransomware' melonjak hampir 80 peratus pada suku keempat tahun lalu berbanding tempoh sama sebelumnya.
Perisian tebusan ialah sejenis pemerasan digital yang mana penggodam menyulitkan data mangsa sama ada individu, syarikat atau institusi dengan meminta wang sebagai tebusan untuk memulihkannya.
Menteri Digital, Gobind Singh Deo, yang mendedahkan data daripada CyberSecurity Malaysia (CSM) mengakui lonjakan kes itu menunjukkan trend amat membimbangkan.
Sehubungan itu, beliau meminta tindakan tuntas dan bersepadu bagi membanteras jenayah siber dengan lebih berkesan.
Katanya, ini kerana perkembangan dunia siber semakin canggih yang membuka ruang dan peluang berlaku jenayah secara dalam talian dengan lebih kerap.
""Ancaman siber masa kini semakin canggih dan merentasi sempadan. Serangan ransomware, kebocoran data dan penipuan berasaskan siber semakin meningkat dari segi kekerapan serta kerumitan.
""Data CSM mendedahkan sebanyak 78 peratus kes berlaku pada suku keempat 2024 berbanding suku sebelumnya dan ia satu trend amat membimbangkan.
""Realiti ini menyerlahkan keperluan mendesak untuk tindakan bersepadu merentasi sempadan bagi memerangi jenayah siber,"" katanya berucap pada perasmian Cyber Games 2025 di sini hari ini.
Teks ucapannya dibacakan Ketua Setiausaha Kementerian Digital, Fabian Bigar.
Acara Cyber Games 2025 yang berlangsung selama tiga hari bermula hari ini bagi melatih peserta meningkatkan kemahiran jenayah siber dengan membabitkan diri dalam latihan kehidupan sebenar, menyelesaikan jenayah siber praktikal, bukti digital, maklumat sumber terbuka (OSINT) dan ancaman keselamatan siber.
Ia disertai lebih 120 peserta dari 40 negara termasuk Malaysia, Brazil, Turkiye, Albania, Singapura, Switzerland dan United Kingdom (UK).
Gobind berkata, penganjuran Cyber Games 2025 sejajar pendekatan strategik Malaysia dalam menangani jenayah siber, selain dapat memperkukuhkan dasar keselamatan siber negara.
""Ini termasuk usaha berterusan kami melaksanakan langkah kukuh dan kerangka undang-undang untuk melindungi infrastruktur digital serta memperkasakan kerjasama serantau dan antarabangsa dalam menangani ancaman siber.
""Ini termasuk kelulusan Jemaah Menteri baru-baru ini untuk menyertai Konvensyen Budapest mengenai Jenayah Siber dan komitmen kami untuk menandatangani Konvensyen Pertubuhan Bangsa-Bangsa BERSATU (PBB) yang akan datang mengenai jenayah siber.
""Pada masa sama, kami sedang merangka Rang Undang-Undang (RUU) Jenayah Siber dijangka dibentangkan di Parlimen menjelang akhir tahun ini,"" katanya."
https://www.bharian.com.my/berita/nasional/2025/05/1398092/tarif-beri-kesan-minimum-kepada-ekonomi-sarawak,Tarif AS beri kesan minimum kepada ekonomi Sarawak,"Oleh Mohd Roji Kawi - Mei 20, 2025 @ 12:24pm","KUCHING: Pelaksanaan tarif oleh pentadbiran Amerika Syarikat (AS) hanya memberi kesan minimum kepada ekonomi Sarawak.
Timbalan Menteri Perdagangan Antarabangsa dan Pelaburan Sarawak, Datuk Dr Malcolm Mussen Lamoh, berkata eksport Sarawak ke AS berjumlah RM1.2 bilion pada 2023.
Justeru katanya, kesan langsung daripada pelaksanaan tarif itu terhadap ekonomi Sarawak masih terhad.
""Jumlah eksport Sarawak ke AS hanya menyumbang 0.9 peratus kepada jumlah eksport Sarawak dengan produk utamanya ialah ferro aloi.
""Eksport utama Sarawak terdiri daripada gas asli cecair (LNG), petroleum, minyak sawit dan aluminium yang berjumlah RM102.6 bilion pada 2023 dan menyumbang 78.4 peratus kepada jumlah eksport Sarawak.
""Pasaran eksport utama Sarawak ialah Asia, yang menyumbang 73.4 peratus kepada keseluruhan pasaran eksport dan tarif baharu ini dijangka memberi kesan langsung yang minimum kepada Sarawak,"" katanya ketika menjawab soalan lisan Dr Johnicol Rayong Ngipa (GPS-Engkelili).
Mussen berkata, bagi menangani kesan tarif itu, Sarawak akan terus memperhalusi dasar ekonomi untuk menyesuaikan diri dengan perdagangan global selaras dengan langkah proaktif yang diambil oleh Kerajaan Persekutuan.
""Kita akan memperkukuh perkongsian perdagangan, mempelbagaikan pasaran eksport selain meningkatkan daya tahan rantaian bekalan, melabur dalam industri strategik dan meneroka perjanjian perdagangan dua hala untuk menjaga kestabilan ekonomi,"" katanya.
Menurutnya, Sarawak akan terus memanfaatkan kekuatan dan memupuk perkongsian yang lebih mendalam untuk meningkatkan daya tahan dan mengekalkan pertumbuhan walaupun pasaran tidak menentu."
https://www.bharian.com.my/berita/nasional/2025/05/1398088/pelabur-js-sez-setuju-tawar-gaji-premium-kepada-pekerja-tempatan-mb,Pelabur JS-SEZ setuju tawar gaji premium kepada pekerja tempatan - MB Johor,"Oleh Omar Ahmad - Mei 20, 2025 @ 12:17pm","ISKANDAR PUTERI: Pelabur asing di Zon Ekonomi Khas Johor Selatan (JS-SEZ) bersetuju menawarkan gaji premium kepada tenaga kerja tempatan, selaras dengan hasrat kerajaan negeri.
Bagaimanapun, Menteri Besar, Datuk Onn Hafiz Ghazi, berkata pelabur menetapkan dua syarat utama iaitu produktiviti tenaga kerja dan kemahiran teknikal yang seiring dan sesuai dengan kadar gaji ditawarkan.
Katanya, isu tangga gaji dan peluang pekerjaan menjadi antara soalan utama ketika sesi libat urus antara Pusat Memudahcara Pelaburan Malaysia di Johor (IMFC-J) dan Majlis Pembangunan Bakat Johor (JTDC) dengan semua pelabur di negeri ini.
""Pada peringkat Persekutuan, Kementerian Perdagangan Antarabangsa dan Industri (MITI) menetapkan syarat dan mengekalkan komposisi tenaga kerja dalam sektor pembuatan iaitu 80 peratus pekerja tempatan serta 20 peratus pekerja asing.
""Pada peringkat negeri pula, melalui IMSC-J dan JTDC antara perkara utama yang dibincangkan adalah kita menggalakkan keperluan menetapkan gaji minimum untuk pemegang diploma sekitar RM3,500 ke atas, manakala pemegang ijazah pula mesti memperolehi gaji RM4,000 ke atas.
""Saya ingin maklumkan majoriti pelabur yang melabur di Johor menyatakan persetujuan terhadap hasrat ini.
""Kerajaan negeri melalui kerjasama strategik antara Johor Skills dan universiti tempatan berusaha memastikan apa diperlukan dan sama dengan apa yang dapat kita ditawarkan,"" katanya menjawab soalan pada mesyuarat sidang Dewan Undangan Negeri (DUN) Johor ke 15 di sini, hari ini.
Onn Hafiz (BN- Machap) menjawab soalan lisan ADUN Sri Medan, Datuk Zulkurnain Kamisan (BN) yang bertanya apakah Johor menetapkan syarat kepada pelabur luar berhubung pengambilan pekerja tempatan dan penetapan tangga gaji setara atau hampir setara dengan Singapura, bagi manfaat kepada rakyat.
Onn Hafiz berkata, sebagai contoh, pihaknya semalam bertemu wakil syarikat China yang melabur RM500 juta di Johor pada fasa pertama dan pelaburan ini dijangka mencecah RM3 bilion dalam beberapa fasa seterusnya.
""Mereka (syarikat pelabur dari China) menyatakan komitmen mendapatkan tenaga kerja mahir tempatan dan kita akan salurkan.
""Mereka juga bersetuju menubuhkan pusat penyelidikan dan pembangunan (R&D) dengan kerjasama Universiti Tun Hussein Onn Malaysia (UTHM), malah kilang yang bakal dibangunkan juga akan dipenuhi anak muda Johor berkelayakan.
""Ini antara usaha berterusan kerajaan negeri memastikan pembangunan ekonomi Johor turut memberi manfaat langsung kepada rakyat, terutama peluang pekerjaan berpendapatan tinggi kepada anak tempatan,"" katanya.
Sementara itu, menjawab soalan Muszaide Makmor (BN-Sedili), Onn Hafiz berkata, JS-SEZ bukan penyebab berlaku peningkatan kos sara hidup di Johor, sebaliknya ia senario global dan nasional.
Namun, katanya, kerajaan negeri komited memastikan kesan negatif kenaikan kos sara hidup itu dapat dikurangkan melalui pelbagai inisiatif dilaksana demi rakyat.
""Inflasi dan peningkatan kos sara hidup akan tetap berlaku sama ada JS-SEZ dilaksanakan atau tidak. Jadi, kita usaha lakukan Program Bakul Rakyat, Jualan Kasih, Rumah Mampu Milik Johor (RMMJ) dan mengawal barangan subsidi seperti minyak masak paket demi manfaat rakyat,"" katanya."
https://www.bharian.com.my/berita/nasional/2025/05/1398086/kes-ransomware-membimbangkan-lonjak-hampir-80-peratus,"Kes ransomware membimbangkan, lonjak hampir 80 peratus","Oleh Fahmy A Rosli - Mei 20, 2025 @ 12:15pm","KUALA LUMPUR: Kes perisian tebusan atau 'ransomware' melonjak menghampiri 80 peratus pada suku keempat tahun lalu berbanding tempoh suku sebelumnya.
Perisian tebusan ialah sejenis pemerasan digital yang mana penggodam menyulitkan data mangsa sama ada individu, syarikat atau institusi dengan meminta wang sebagai tebusan untuk memulihkannya.
Menteri Digital, Gobind Singh Deo, yang mendedahkan data dari CyberSecurity Malaysia (CSM) mengakui lonjakan kes itu menunjukkan trend yang amat membimbangkan.
Sehubungan itu, beliau menuntut tindakan tuntas dan bersepadu bagi membanteras jenayah siber dengan lebih berkesan.
Beliau berkata ini kerana perkembangan dunia siber yang semakin canggih dilihat membuka ruang dan peluang berlakunya jenayah dalam talian dengan lebih kerap.
""Ancaman siber pada hari ini semakin canggih dan tidak mengenal sempadan. Serangan ransomware, kebocoran data, dan penipuan berasaskan siber semakin meningkat dari segi kekerapan dan kerumitan.
""Menurut data daripada CSM, kes ransomware melonjak sebanyak 78 peratus pada suku keempat 2024 berbanding suku sebelumnya, satu trend yang amat membimbangkan.
""Realiti ini menekankan keperluan mendesak untuk respons siber yang diselaraskan dan merentasi sempadan,"" katanya.
Teks ucapan Gobind pada perasmian Cyber Games 2025 hari ini dibacakan Ketua Setiausaha kementerian, Fabian Bigar.
Acara Cyber Games 2025 yang berlangsung selama tiga hari bermula hari ini dianjurkan untuk melatih peserta untuk meningkatkan kemahiran jenayah siber mereka dengan membabitkan diri dalam latihan kehidupan sebenar, menyelesaikan jenayah siber praktikal, bukti digital, maklumat sumber terbuka (OSINT) dan ancaman keselamatan siber.
Acara disertai lebih 120 peserta dari 40 negara, antaranya Brazil, Turkiye, Albania, Singapura, Switzerland, United Kingdom (UK) dan Malaysia.
Menurut Gobind, penganjuran Cyber Games 2025 sejajar dengan pendekatan strategik Malaysia dalam menangani jenayah siber selain dapat memperkukuhkan dasar keselamatan siber negara.
""Ini termasuk usaha berterusan kami dalam melaksanakan langkah-langkah kukuh dan Dan kerangka undang-undang untuk melindungi infrastruktur digital serta memperkasakan kerjasama serantau dan antarabangsa dalam menangani ancaman siber.
""Ini termasuk kelulusan Jemaah Menteri baru-baru ini untuk menyertai Konvensyen Budapest mengenai Jenayah Siber, serta komitmen kami untuk menandatangani Konvensyen Pertubuhan Bangsa-Bangsa BERSATU (PBB) yang akan datang mengenai jenayah siber.
""Pada masa yang sama, kami sedang merangka Rang Undang-Undang (RUU) Jenayah Siber yang dijangka akan dibentangkan di Parlimen menjelang akhir tahun ini,"" katanya"
https://www.bharian.com.my/berita/nasional/2025/05/1398075/kerja-tambak-pulau-silikon-capai-607-hektar,Kerja tambak Pulau Silikon capai 60.7 hektar,"Siti Aminah Mohd Yusof - Mei 20, 2025 @ 11:57am","GEORGETOWN: Kerja tebus guna tanah bagi Projek Pulau Pinang Selatan (PSI) membabitkan pembangunan Pulau Silikon sudah mencecah keluasan 60.7 hektar atau 6.5 peratus daripada jumlah keseluruhan 930.8 hektar, setakat bulan lalu.
EXCO Infrastruktur dan Pengangkutan negeri, Zairil Khir Johari, memaklumkan kerja penambakan tanah dibahagikan kepada dua fasa, fasa pertama seluas 510.5 hektar dan fasa kedua meliputi kawasan seluas 421.2 hektar.
Beliau berkata, proses penambakan pulau buatan itu dijangka mengambil masa antara 10 hingga 15 tahun untuk disempurnakan sepenuhnya dengan syarikat kontraktor dilantik bertanggungjawab memastikan bekalan pasir mencukupi sepanjang tempoh itu.
""Saya dimaklumkan syarikat kontraktor yang dilantik mempunyai stok pasir mencukupi untuk fasa pertama seluas 510.5 hektar. Mereka turut memiliki konsesi pasir sendiri di negeri lain.
ADVERTISEMENT
""Dalam hal ini, kerja penambakan Pulau Silikon tidak membabitkan sebarang pengambilan balik tanah kerana aktiviti itu dijalankan sepenuhnya di kawasan laut,"" katanya.
Beliau menjawab soalan Muhamad Kasim (PAS-Teluk Bahang) pada sidang Dewan Undangan Negeri (DUN) Pulau Pinang, di sini hari ini.
Zairil berkata, bagi projek Lebuhraya Pan-Island Link 2A (PIL2A) Fasa 1 yang menghubungkan Batu Maung dengan Pulau Silikon, ia ada membabitkan proses pengambilan tanah di kawasan Permatang Damar Laut.
Menurutnya, ia membabitkan 13 lot tanah, 17 rumah kediaman, dua premis perniagaan dan masing-masing satu rumah kebajikan dan rumah ibadat yang telah diluluskan pada 8 Mei 2024 dan diwartakan pada 11 Julai tahun sama mengikut Seksyen 8 Akta Pengambilan Tanah 1960.
""Kesemua pemilik atau pihak berkepentingan ke atas tanah, struktur dan bangunan telah menerima bayaran pampasan sewajarnya selepas penilaian menyeluruh Jabatan Penilaian dan Pengurusan Harta (JPPH) serta melalui proses siasatan bersama pentadbir tanah daerah pada Disember lalu.
""Majoriti pihak berkepentingan telah menerima pampasan melebihi RM1.5 juta bagi setiap lot tanah, tiga individu menerima bayaran ex-gratia masing-masing RM43,500 dengan jumlah keseluruhan pampasan projek PIL2A ialah RM24,154,948.73 dan bayaran ex-gratia RM130,500,"" katanya."
https://www.bharian.com.my/berita/nasional/2025/05/1398069/polis-johor-sumbang-rm30295-kepada-waris-anggota-fru,"Polis Johor sumbang RM30,295 kepada waris anggota FRU","Oleh Izz Laily Hussein - Mei 20, 2025 @ 11:46am","JOHOR BAHRU: Polis Johor mengutip dana berjumlah RM30,295 untuk disumbangkan kepada waris anggota Pasukan Simpanan Persekutuan (FRU) yang terkorban dalam nahas di Jalan Chikus-Sungai Lampam, Teluk Intan, Perak, minggu lalu.
Ketua Polis Johor, Datuk M Kumar, berkata sumbangan itu dikumpul menerusi derma kilat dilancarkan dalam kalangan warga Polis Diraja Malaysia (PDRM) Kontinjen Johor.
Beliau berkata, sumbangan akan diserahkan kepada pucuk pimpinan di Bukit Aman minggu depan, sebelum diagihkan kepada keluarga mangsa.
""Selepas menerima berita mengenai nahas jalan raya yang meragut nyawa rakan-rakan FRU, kita melancarkan derma kilat bagi memberikan sedikit bantuan.
""Semoga sumbangan ini sedikit sebanyak dapat membantu meringankan beban mereka,"" katanya ketika ditemui pada Program Derma Darah sempena Peringatan Hari Polis Ke-218 di Ibu Pejabat Polis Kontinjen (IPK) Johor di sini, hari ini.
Pada 13 Mei lalu, sembilan anggota FRU Unit 5 yang berpangkalan di Sungai Senam, Ipoh, Perak, maut selepas trak dinaiki mereka yang dalam perjalanan pulang selepas selesai penugasan perayaan Chitrapournami di Hilir Perak terbabit dalam kemalangan dengan sebuah lori muatan batu.
Dalam kemalangan itu, sembilan lagi anggota FRU yang berada dalam trak berkenaan cedera.
Sementara itu, seramai 250 pegawai dan anggota Polis Kontinjen Johor bakal menderma darah pada program derma darah yang juga acara tahunan pasukan itu.
Kumar berkata, tahun lalu, sebanyak 110 pek darah berjaya dikumpul dan menjangkakan kutipan tahun ini akan berlaku penambahan."
https://www.bharian.com.my/berita/nasional/2025/05/1398061/kami-sedia-jaga-dua-cucu-sepanjang-tiga-anak-bersama-suami-mereka,'Kami sedia jaga dua cucu sepanjang tiga anak bersama suami mereka tunai haji tahun ini' - Bapa,"Oleh Amir Hamzah Nordin - Mei 20, 2025 @ 11:32am","TEMERLOH: ""Saya dan isteri sanggup menjaga dua cucu sepanjang tiga anak perempuan menunaikan haji bersama suami masing-masing kali ini. Kami berdoa anak dan menantu dapat menunaikan ibadah haji dengan sempurna,"" kata pesara guru, Ahmad Zaidee Harun, 60.
Ahmad Zaidee dan isteri, Mazilah Siron, 56, gembira apabila tiga anaknya iaitu Nur-Raihan Izzati, 34; Nur-Rasyiqah Iylia, 29, dan Nur-Rafhanah Izzah Ahmad Zaidee, 26, mendapat peluang menunaikan haji pada tahun ini selepas menunggu lebih 15 tahun.
""Saya dan isteri menunaikan ibadah haji pada 2022 selepas membuat rayuan dan pada tahun ini, tiba giliran tiga anak dan suami mereka pula ke Tanah Suci.
ADVERTISEMENT
""Bagi memudahkan perjalanan dan fokus mereka melakukan ibadah, kami akan menjaga dua cucu iaitu anak Nur-Raihan Izzati yang berusia lima tahun dan anak kepada Nur-Rasyiqah Iylia yang berusia setahun sembilan bulan,"" katanya.
Ahmad Zaidee berkata, semua anaknya didaftarkan dengan Tabung Haji sejak 2009 dan dia menekankan kepentingan perancangan ibadah jangka panjang dengan mendidik anak membuat potongan gaji ke Tabung Haji sebaik mula bekerja.
Beliau berkata, dua anaknya bekerja guru iaitu Nur-Raihan Izzati, 34, di Sekolah Menengah Kebangsaan (SMK) LKTP Kampung Sertik, Karak dan Nur-Rasyiqah Iylia, 29, di Sekolah Kebangsaan ( SK) FELDA Lakum, Lanchang, manakala Nur-Rafhanah Izzah Ahmad Zaidee, 26, bekerja sebagai eksekutif di Shah Alam, Selangor.
""Tiga anak saya menerima tawaran ke Tanah Suci tahun ini termasuk suami masing-masing yang berjaya dalam rayuan sebagai mahram.
""Nur-Raihan Izzati ditemani suaminya, Muhammad Syafiq Che Lah, 35, juga guru di SMK Ketari, Bentong, Nur-Rasyiqah Iylia terpilih bersama suaminya, Muhammad Haziq Abd Majid, 29, penolong jurutera agensi kerajaan di Kuala Lumpur dan Nur-Rafhanah Izzah bersama suaminya, Amin Aiman Arham, penasihat jualan di Kulai, Johor,"" katanya.
Ahmad Zaidee berkata, semua anak dan menantunya berlepas ke Tanah Suci pada Ahad lalu menerusi penerbangan KT057B jam 4.15 petang dan dijadual memasuki Makkah terlebih dulu."
https://www.bharian.com.my/berita/nasional/2025/05/1398046/ptptn-bantu-keluarga-mangsa-nahas-fru-melalui-simpan-sspn,PTPTN bantu keluarga mangsa nahas FRU melalui Simpan SSPN,"Muhammad Zulsyamini Sufian Suri - Mei 20, 2025 @ 11:22am","Ipoh: Balu kepada Allahyarham Sarjan Mohd Roslan Abd Rahim, anggota Pasukan Simpanan Persekutuan (FRU) yang terbabit dalam kemalangan maut baru-baru ini, akan memanfaatkan jumlah RM193,000 melalui Skim Simpanan Pendidikan Nasional (Simpan SSPN) diterimanya.
Nur Aini Samiun, 44, berkata, kematian suaminya dalam nahas membabitkan anggota FRU di Teluk Intan pada 13 Mei lalu dan mengorbankan sembilan anggota pasukan itu, memberi tamparan hebat buatnya yang juga suri rumah sepenuh masa.
Katanya, biarpun sedih dia tetap bersyukur memandangkan Allahyarham Mohd Roslan melakukan persediaan awal dengan membuka akaun Simpan SSPN Prime untuk diri sendiri, selain turut membuka akaun Simpan SSPN Plus di bawah Pakej Intan untuk tiga anak mereka.
""Sejak anak kami lahir, kami sudah fikirkan pendidikan masa depan mereka memandangkan saya juga sebelum ini adalah peminjam Perbadanan Tabung Pendidikan Tinggi Nasional (PTPTN). Alhamdulillah arwah sudah bayarkan untuk saya. Jadi kami beringat sebab pendapatan keluarga kami bukannya tinggi.
""Dengan adanya simpanan dalam Simpan SSPN ini kami sentiasa beringat dan berterusan membuat simpanan,"" katanya ketika ditemui di kediamannya di Taman Kinding Raya, Tanjung Rambutan, di sini, Ahad lalu.
Allahyarham Mohd Roslan adalah pendeposit Simpan SSPN Prime yang membuka akaun untuk dirinya pada 7 Mei 2025 dan mempunyai simpanan yang melayakkan beliau menerima manfaat perlindungan takaful berserta khairat kematian berjumlah RM4,000.
Tiga akaun Simpan SSPN Plus juga dibuka Allahyarham di bawah Pakej Intan untuk ketiga-tiga anaknya termasuk anak sulungnya, Muhd Raqin Najmi, 13, yang sindrom down dengan komitmen RM30 sebulan untuk setiap akaun, iaitu simpanan RM20 dan caruman takaful RM10.
Ia melayakkan Mohd Roslan sebagai pendeposit Simpan SSPN Plus dilindungi dengan manfaat perlindungan takaful (kematian kemalangan) RM60,000 untuk satu akaun dan jumlah keseluruhan RM180,000 untuk tiga akaun.
Selain itu, waris juga layak menerima khairat kematian RM9,000 untuk tiga akaun berkenaan.
Jumlah keseluruhan manfaat Simpan SSPN Prime dan Simpan SSPN Plus yang diterima adalah berjumlah RM193,000.
Teruskan niat arwah suami
Ketua Pegawai Operasi PTPTN, Mastura Mohd Khalid (dua dari kiri) menyerahkan replika kad manfaat perlindungan takaful Simpan SSPN serta sumbangan CSR PTPTN kepada Norazian di Kampung Sungai Itek, Perak.
Sementara itu, balu Allahyarham Koperal Amiruddin Zabri, iaitu seorang lagi daripada sembilan anggota FRU yang maut dalam tragedi nahas sama, berkata RM4,000 yang diterima hasil arwah suaminya membuka akaun Simpan SSPN Prime pada 7 Mei lalu akan dimanfaatkan.
Norazian Mohd Joned, 38, berkata manfaat perlindungan takaful RM1,000 serta khairat kematian berjumlah RM3,000, akan dimanfaatkan bagi dia meneruskan niat arwah suaminya untuk menghantar anak sulung mereka, Amirul Firdaus, 12, memasuki sekolah beraliran tahfiz.
""Memang hasrat arwah sebelum ini hendak menghantar anak sulung kami ke tahfiz, Insya-Allah saya cuba usaha meneruskan niatnya itu.
""Sumbangan terbabit saya gunakan untuk pembelajaran tiga anak saya termasuk yang mahu menyambung pelajaran ke tahfiz.
""Kami suami isteri sebelum ini memang merancang adakan persediaan untuk pendidikan anak dari awal supaya apabila sampai masanya, kami tak terkejar hendak cari di mana,"" kata ibu tiga anak berusia setahun hingga 13 tahun itu.
Pengerusi PTPTN, Datuk Seri Norliza Abdul Rahim berkata, PTPTN terpanggil bagi mengunjungi lima keluarga mangsa nahas babitkan anggota FRU di Teluk Intan 13 Mei lalu untuk menyampaikan sumbangan tanggungjawab sosial korporat (CSR) PTPTN melalui Program Ziarah Kasih PTPTN.
Katanya, sumbangan disampaikan adalah wang tunai RM15,000 kepada 15 anak mangsa nahas itu dan masing-masing menerima RM1,000 dalam bentuk akaun Simpan SSPN Prime.
Menurutnya, penyampaian itu selain daripada penyampaian manfaat perlindungan takaful dan khairat kematian skim Simpan SSPN kepada dua waris mangsa tragedi nahas FRU itu iaitu Allahyarham Mohd Roslan dan Amiruddin.
Kata Norliza, PTPTN sentiasa komited dalam memastikan aspek pendidikan sentiasa terpelihara, melalui sumbangan CSR dan manfaat perlindungan takaful serta khairat kematian Simpan SSPN ianya dapat membantu meringankan beban kewangan waris pendeposit yang kehilangan insan tersayang.
""Simpan SSPN ini mempunyai pelbagai kelebihan antaranya mendapat pelepasan taksiran cukai pendapatan sehingga RM8,000 setahun selain simpanan ini menawarkan pulangan dividen yang kompetitif serta perlindungan takaful percuma ke atas pendeposit yang mempunyai simpanan RM1,000 dan ke atas, selain patuh syariah dan dijamin kerajaan,"" katanya."
https://www.bharian.com.my/berita/nasional/2025/05/1398044/rafizi-patut-jadi-penguat-parti-bukan-rosakkan-semangat-solidariti,"Rafizi patut jadi penguat parti, bukan rosakkan semangat solidariti - Amir Hussein","Oleh Suzalina Halid - Mei 20, 2025 @ 11:18am","KUALA LUMPUR: Calon Majlis Pimpinan Pusat (MPP) PKR, Datuk Seri Amir Hussein, meminta semua pihak menolak politik perpecahan yang sedang cuba ditanam dalam tubuh parti oleh pihak yang rakus kuasa tetapi lemah dalam muhasabah.
Amir dari Cabang Labuan berkata, tindakan menyerang dalam parti selain cuba melemahkan kepemimpinan Presiden Datuk Seri Anwar Ibrahim secara terbuka sama sekali tidak boleh diterima.
""Atas dasar itu, semua perwakilan diminta untuk membuka mata dan menilai dengan waras kerana pemilihan PKR bukan sekadar menentukan pihak yang menang.
""Tetapi ia juga penting dalam menetapkan pemimpin yang masih setia kepada semangat asal parti,"" katanya dalam kenyataan hari ini.
Kongres Nasional PKR 2024/2025, termasuk Kongres Angkatan Muda Keadilan (AMK) dan Kongres Wanita akan diadakan bermula esok hingga Sabtu ini.
Pada masa sama, Amir berkata, adalah penting untuk ahli parti menyelamatkan idealisme dan perpaduan PKR yang kini diuji oleh tindakan tidak bertanggungjawab dari dalam.
Beliau turut menegur tindakan Timbalan Presiden PKR, Datuk Seri Rafizi Ramli yang seharusnya menjadi penguat parti, bukan perosak semangat solidariti.
Melalui kempen Hidupkan Idealisme Reformasi Dalam Ujian Kuasa (HIRUK) Rafizi sebelum ini, Ahli Parlimen Pandan itu membuat beberapa kenyataan panas termasuk ramai berpusu-pusu menyertai parti terbabit untuk mengejar jawatan dan kuasa selain membayangkan beliau mungkin akan kembali tidak dibenarkan masuk ke Sarawak sekiranya tiada lagi berjawatan dalam kerajaan dan parti.
Pada masa sama, Amir menerangkan enam perkara yang disentuh Menteri Ekonomi itu ketika kempen HIRUK antaranya mengenai budaya 'pak turut' atau strategi konsensus?.
Amir turut menyentuh mengenai dakwaan Rafizi dalam perkara membabitkan 'idealisme parti dan anak muda', 'persepsi rasuah dan kerajaan', 'isu Sabah dan kongres', 'surat sulit dan salahkan pejabat Presiden serta Nurul Izzah dan ujian kepimpinan.'
""Dalam perkara membabitkan budaya 'pak turut atau strategi konsensus', Rafizi mendakwa parti dipenuhi dengan 'pak turut'. Saya ingin menegaskan apa yang beliau anggap sebagai 'pak turut' adalah sebenarnya semangat musyawarah dan disiplin organisasi yang menjadi tunjang PKR sejak penubuhannya.
""Menghormati keputusan majoriti bukan bermaksud tunduk membuta tuli, ia adalah asas kepada amalan demokrasi,"" katanya.
Amir berkata, parti tidak pernah lari daripada idealisme reformasi namun pendekatan Rafizi yang semakin menjauhkan anak muda dari proses politik sihat.
Beliau berkata, mempertikaikan segalanya secara terbuka tanpa penyelesaian yang membina tidak menjadikan Rafizi seorang pejuang, tetapi pencetus keresahan dalaman.
""Mengenai persepsi rasuah dan kerajaan. Benar, rakyat mahu kerajaan lebih tegas menangani rasuah. Namun, menyerang parti sendiri dengan memberi gambaran seolah-olah PKR bersubahat, adalah pengkhianatan kepada kepercayaan rakyat.
""Sebagai anggota kerajaan, beliau seharusnya memperkukuh usaha pembaikan institusi, bukan menambah persepsi negatif demi modal politik peribadi,"" katanya.
Amir berkata, mengenai isu Sabah dan Kongres, keengganan Rafizi untuk merasmikan Kongres AMK dan Wanita serta kritikannya terhadap pelancaran jentera pilihan raya Sabah adalah tanda protes yang tidak profesional.
Katanya, jika benar Rafizi tidak bersetuju, beliau sepatutnya menyatakan perkara itu melalui saluran dalaman dan bukan dengan membuat 'drama politik' yang melemahkan moral jentera parti di peringkat akar umbi.
""Tindakan Rafizi menuduh pejabat Presiden membocorkan surat sulit hanyalah usaha 'reverse psikologi' untuk mengalih perhatian dari tindakan beliau sendiri yang mencetuskan ketegangan.
""Ini bukan sahaja tidak bertanggungjawab, malah menjadikan institusi Presiden sebagai kambing hitam.
""Paling mengecewakan ialah cubaan beliau untuk meletakkan kekalahan Naib Presiden PKR, Nurul Izzah Anwar kelak sebagai penolakan terhadap presiden sendiri,"" katanya."
https://www.bharian.com.my/berita/nasional/2025/05/1398041/pm-lancar-ribat-hmltv-pertama-keluaran-negara,"PM lancar ""RIBAT"" HMLTV pertama keluaran negara","BERNAMA - Mei 20, 2025 @ 11:15am","LANGKAWI: Perdana Menteri, Datuk Seri Anwar Ibrahim, hari ini melancarkan ""RIBAT"", kenderaan taktikal ringan mobiliti tinggi (HMLTV) pertama yang direka bentuk dan dibina sepenuhnya oleh syarikat tempatan Mildef International Technologies Sdn Bhd (MILDEF).
Pelancaran itu bersempena acara Pameran Maritim dan Aeroangkasa Antarabangsa Langkawi 2025 (LIMA'25) di Pusat Pameran Antarabangsa Mahsuri (MIEC).
Lebih menarik, RIBAT dinamakan sendiri oleh Perdana Menteri yang membawa nilai simbolik tinggi, serta merujuk kepada semangat berkawal mempertahankan tanah air yang berteraskan iman, patriotisme dan teknologi.
RIBAT merujuk kepada amalan menjaga dan mengawal di persempadanan untuk mempertahankan keselamatan umat. Ia melambangkan kesiapsiagaan, keberanian, dan semangat pengorbanan demi tanah air.
Pada majlis itu, Anwar menyaksikan majlis mendatangani Memorandum Persefahaman (MoU) antara MILDEF dengan syarikat pertahanan utama Indonesia PT PINDAD dan kerjasama tersebut membuka peluang eksport, pemindahan teknologi serta integrasi sistem antara kedua-dua negara serantau.
Perdana Menteri turut menyaksikan pemeteraian Memorandum Perjanjian (MoA) antara MILDEF dengan Institut Penyelidikan Sains dan Teknologi Pertahanan (STRIDE), iaitu sebuah agensi penyelidikan utama di bawah Kementerian Pertahanan.
MoA itu bagi memfokuskan usaha kepada pembangunan dua lagi platform kenderaan taktikal yang akan direka bentuk sepenuhnya dalam negara.
Pada pemeteraian perjanjian tersebut, MILDEF diwakili Pengarah Urusannya Datuk Seri Mohd Nizam Kasa manakala PT PINDAD diwakili Sigit Puji Santosa, sementara STRIDE diwakili Ketua Setiausaha Kementerian Pertahanan Datuk Lokman Hakim Ali.
Menteri Pertahanan Datuk Seri Mohamed Khaled Nordin dan Panglima Angkatan Tentera Jen Datuk Mohd Nizam Jaffar, turut menyaksikan majlis mendatangani perjanjian berkenaan.
Sementara itu, MILDEF dalam kenyataan memaklumkan pelancaran tersebut mengesahkan kedudukan syarikat itu sebagai peneraju industri pertahanan darat negara, sekali gus menjadikannya sebagai pengeluar pertama kenderaan perisai taktikal nasional yang berjaya menembusi pasaran serantau dan antarabangsa.
MILDEF memaklumkan bahawa RIBAT dibangunkan jurutera tempatan dengan sokongan kemudahan kejuruteraan bertaraf industri di Seremban serta Sepang dan ia dilengkapi sistem perlindungan balistik modular dan direka untuk misi seperti rondaan, konvoi dan operasi khas. - BERNAMA"
https://www.bharian.com.my/berita/nasional/2025/05/1398033/malaysia-tuan-rumah-acara-sampingan-wha78-di-geneva-switzerland,"Malaysia tuan rumah acara sampingan WHA78 di Geneva, Switzerland","BERNAMA - Mei 20, 2025 @ 11:01am","PUTRAJAYA: Malaysia buat julung kalinya menjadi tuan rumah acara sampingan sempena Perhimpunan Kesihatan Sedunia kali ke-78 (WHA78) di Geneva, Switzerland, semalam.
Kementerian Kesihatan (KKM) menerusi kenyataan hari ini memaklumkan acara bertajuk ""Kiraan Detik Menuju Mesyuarat Tahap Tinggi Pertubuhan Bangsa-Bangsa Bersatu (PBB) Mengenai Penyakit Tidak Berjangkit (NCD): Dari Bangkok Ke New York"" itu, dirasmikan Menteri Kesihatan, Datuk Seri Dr Dzulkefly Ahmad.
Penganjuran acara bertemakan ""Memajukan Liputan Kesihatan Sejagat (UHC) Untuk Kesihatan Mulut Menjelang 2030"" itu, hasil kerjasama strategik antarabangsa melibatkan negara seperti Bahamas, Mesir, Perancis, Filipina dan Thailand, bersama Pertubuhan Kesihatan Sedunia (WHO), FDI World Dental Federation, University College London serta Village Research.
""Acara ini memperkukuh mesej Deklarasi Bangkok: ""Tiada Kesihatan Tanpa Kesihatan Mulut"", yang menyeru agar penyakit mulut diberi keutamaan dalam agenda kesihatan global.
""Deklarasi ini menegaskan komitmen negara anggota terhadap Resolusi Kesihatan Mulut WHA 2021 dan menyarankan agar kesihatan mulut diintegrasikan dalam sistem penjagaan kesihatan primer dan agenda Penyakit Tidak Berjangkit (NCD), selaras dengan matlamat Liputan Kesihatan Sejagat (UHC) dan kelestarian alam sekitar,"" menurut kenyataan KKM itu.
Deklarasi tersebut turut mencadangkan agar sasaran utama dalam Pelan Tindakan Kesihatan Mulut Global 2023–2030, dimasukkan dalam Deklarasi Politik Mesyuarat Peringkat Tinggi Keempat PBB (UNHLM) Mengenai NCD, yang akan diadakan pada Sept ini di New York.
""Penubuhan Gabungan Global untuk Kesihatan Mulut juga diumumkan sebagai platform kerjasama antara negara dan rakan kongsi untuk menyokong tindakan bersama.
""Matlamat utama acara itu bagi mempromosikan Deklarasi Bangkok sebagai rujukan dalam merangka Deklarasi UNHLM, serta meneroka peluang sinergi antara pelbagai pihak bagi memastikan penyakit mulut diangkat dalam agenda global NCD.
""Ia juga untuk berkongsi amalan terbaik dalam integrasi penjagaan kesihatan mulut dalam kerangka UHC dan NCD,"" menurut kenyataan itu.
KKM memaklumkan Malaysia kekal komited untuk memperjuangkan kesihatan mulut sebagai sebahagian daripada hak asasi manusia dan akan terus berganding bahu bersama rakan strategik antarabangsa untuk memperluas akses serta mengurangkan beban penyakit pergigian menjelang 2030.
Menurut WHO, penyakit mulut menjejaskan 3.7 bilion penduduk dunia dan merupakan antara NCD yang paling meluas. Di Malaysia dianggarkan 94.6 peratus orang dewasa memerlukan rawatan pergigian dan ini adalah menurut Tinjauan Kesihatan Kebangsaan tahun 2020. – BERNAMA"
https://www.bharian.com.my/berita/nasional/2025/05/1398027/agong-kurnia-surat-cara-pelantikan-kepada-tiga-hakim,Agong kurnia surat cara pelantikan kepada tiga hakim,"BERNAMA - Mei 20, 2025 @ 10:48am","KUALA LUMPUR: Yang di-Pertuan Agong, Sultan Ibrahim, hari ini berkenan menerima menghadap dan mengurniakan surat cara pelantikan kepada tiga hakim di Istana Negara di sini.
Istiadat yang berlangsung di Singgahsana Kecil Istana Negara itu dimulakan dengan pengurniaan surat cara pelantikan kepada Hakim Mahkamah Persekutuan, Datuk Lee Swee Seng.
Baginda turut berkenan mengurniakan surat cara pelantikan kepada dua Hakim Mahkamah Rayuan iaitu Datuk Hayatul Akmal Abdul Aziz dan Datuk Dr Lim Hock Leng.
Antara yang turut hadir menyaksikan istiadat berkenaan ialah Ketua Hakim Negara, Tun Tengku Maimun Tuan Mat; Presiden Mahkamah Rayuan, Tan Sri Abang Iskandar Abang Hashim; Hakim Besar Malaya, Datuk Seri Hasnah Mohammed Hashim serta Hakim Besar Sabah dan Sarawak, Tan Sri Abdul Rahman Sebli.
Turut hadir Peguam Negara, Datuk Mohd Dusuki Mokhtar; Penyimpan Mohor Besar Raja-Raja, Tan Sri Syed Danial Syed Ahmad; Ketua Pendaftar Mahkamah Persekutuan, Datuk Zamri Bakar serta Setiausaha Suruhanjaya Pelantikan Kehakiman, Salinah Ismail.
Swee Seng sebelum ini adalah Hakim Mahkamah Rayuan, manakala Hayatul Akmal dan Hock Leng masing-masing Hakim Mahkamah Tinggi sebelum dilantik sebagai Hakim Mahkamah Rayuan.
Selesai pengurniaan surat cara pelantikan, baginda bergambar bersama hakim-hakim yang baru dilantik. – BERNAMA"
https://www.bharian.com.my/berita/nasional/2025/05/1398023/berulang-kali-lakukan-kesalahan-sama-jas-kedah-serbu-premis-kitar,"Berulang kali lakukan kesalahan sama, JAS Kedah serbu premis kitar semula e-waste, bateri lithium tanpa lesen sah","Oleh Zuliaty Zulkiffli - Mei 20, 2025 @ 10:39am","GURUN: Jabatan Alam Sekitar (JAS) Kedah menyerbu sebuah premis kitar semula e-waste di kawasan perindustrian di Bedong, dekat sini, kerana menjalankan kegiatan secara haram tanpa kelulusan pihak berkuasa.
Premis itu dipercayai menjalankan aktiviti perindustrian termasuk kilang pemerolehan kembali buangan terjadual secara haram yang juga menyumbang kepada pencemaran alam sekitar.
Serbuan dilakukan sepasukan pegawai dan anggota JAS bersama pasukan Cawangan Khas Kedah malam tadi sehingga awal pagi ini.
Pengarah JAS Kedah, Sharifah Zakiah Syed Sahab, berkata hasil pemeriksaan mendapati kira-kira lima tan buangan terjadual (bateri terpakai yang mengandungi lithium) dan 26 tan buangan e-waste ditemui dalam premis berkenaan.
Beliau berkata, premis terbabit didapati berulang kali melakukan kesalahan sama membabitkan peletakan, pemprosesan buangan terjadual dan kegagalan mendapatkan kelulusan berkaitan termasuk kelulusan Laporan Kajian Kesan Kepada Alam Sekeliling (EIA) serta lesen daripada JAS.
""Premis ini juga pernah diambil tindakan mahkamah dan beberapa kertas siasatan sebelum ini juga sedang dalam proses tindakan mahkamah.
""Pihak JAS Kedah juga sudah berulang kali memberikan khidmat nasihat untuk membantu premis menjalankan aktiviti pemprosesan buangan terjadual secara sah, namun tidak diendahkan premis terbabit.
""JAS Kedah akan terus meningkatkan pemantauan bagi mengesan aktiviti pemerolehan kembali buangan terjadual secara haram yang boleh menyebabkan pelbagai masalah pencemaran kepada alam sekitar dan masalah kesihatan kepada orang awam,"" katanya dalam kenyataan hari ini.
Sharifah Zakiah berkata, kes akan disiasat mengikut Seksyen 18(1), Akta Kualiti Alam Sekeliling 1974 kerana menjadikan kemudahan penstoran luar buangan terjadual dan menjalankan aktiviti pemerolehan kembali luar tapak tanpa mendapat lesen JAS.
Selain itu, katanya, kes disiasat mengikut Seksyen 18(1), Akta Kualiti Alam Sekeliling 1974 (Akta 127) dan sabit kesalahan boleh didenda antara RM25,000 hingga RM250,000 atau penjara tidak melebihi dua tahun.
""Selain itu kes disiasat mengikut Seksyen 34A (7),Akta Kualiti Alam Sekeliling 1974 kerana gagal memberikan bukti cukup bahawa syarat dilampirkan kepada EIA sedang dipatuhi.
""Kesalahan mengikut Seksyen 34A(7), Akta Kualiti Alam Sekeliling 1974 (Akta 127) dan boleh dihukum denda antara RM100,000 hingga RM1 juta serta penjara mandatori tidak melebihi lima tahun.
""Bagi Seksyen 34B (1), Akta Kualiti Alam Sekeliling 1974 iaitu menempatkan buangan terjadual tanpa terlebih dahulu mendapat kelulusan Ketua Pengarah Alam Sekeliling, boleh dihukum denda antara RM100,000 hingga RM10 juta serta penjara mandatori tidak melebihi lima tahun,"" katanya.
Sharifah Zakiah berkata, premis ini diambil tindakan Penahanan Operasi Kelengkapan (POK) mengikut Seksyen 38(1)(a), AKAS 1974 ke atas mesin pengeluaran diguna pakai dalam premis tanpa sebarang alat kawalan dan tanpa kebenaran JAS.
""JAS meminta kerjasama orang awam menyalurkan maklumat sebarang aktiviti mencemarkan alam sekitar di talian bebas tol, 1-800-88-2727 dan http://eaduan.doe.gov.my,"" katanya."
https://www.bharian.com.my/berita/nasional/2025/05/1398008/abah-akan-rehat-sepuas-puasnya-di-makkah,'Abah akan rehat sepuas-puasnya di Makkah',"Syaherah Mustafa - Mei 20, 2025 @ 10:25am","PASIR MAS: ""Abah akan rehat sepuas-puasnya di Makkah"".
Itu jawapan Abdullah Mat, 59, ketika diminta anak-anaknya supaya lebih banyak berehat ketika dia sibuk mengemas rumah serta menyelenggara kereta, termasuk semua kenderaan anak-anak sebelum ke Makkah untuk menunaikan haji.
Bapa empat anak yang juga Juruukur di Pejabat Tanah dan Galian Kota Bharu itu meninggal dunia di Tanah Suci, semalam.
Anak keduanya, Dr Anis Nabihah, 26, memberitahu dia dan adik-beradik terkejut menerima khabar kematian bapa mereka melalui panggilan telefon dibuat ibu, Sharifah Hasan, 57, namun reda dan menganggap arwah insan terpilih kerana meninggal di Makkah.
""Sebelum mengerjakan haji, dia mengemas semua bahagian rumah termasuk mengupah orang memotong rumput dan menyelenggara kereta, termasuk semua kenderaan anak-anak. Saya tak sangka itu petanda dia akan meninggalkan kami selama-lamanya.
""Kami adik-beradik ada nasihatkan abah supaya lebih banyakkan berehat memandangkan dia akan mengerjakan haji, namun abah jawab dia akan rehat sepuas-puasnya di Makkah,"" katanya ketika dihubungi.
Katanya, Allahyarham seorang yang sangat baik dan penyayang, rajin bekerja, selain sangat mementingkan solat berjemaah dan disenangi penduduk kampung.
""Setiap hari, arwah cuba meluangkan masa untuk solat berjemaah di masjid dan rutin dia yang saya ingat adalah solat sunat dua rakaat di rumah sebelum bergegas ke masjid untuk solat Subuh.
""Saya dan adik-beradik reda dengan kehilangan abah yang sangat kami sayang, kami bangga dia 'pergi' dalam keadaan yang sangat 'indah' di Tanah Suci Makkah,"" katanya ketika dihubungi.
Dr Anis Nabihah yang berkhidmat di Hospital Raja Perempuan Zainab (HRPZ) II, Kota Bharu, berkata ibu mereka yang juga seorang guru tenang dan reda dengan apa yang terjadi.
""Mama selalu berkata dia tidak akan meninggalkan abah kerana mereka selalu berdua, malah menurut mama, sepanjang di Makkah juga, abah selalu bersamanya sehinggalah abah dijemput Ilahi.
""Kami adik-beradik hanya mampu berdoa dan memberi kata-kata semangat agar mama sentiasa kuat dalam menjalani ibadah haji. Kami hanya mampu membuat panggilan telefon untuk berhubung dengan mama di sana,"" katanya."
https://www.bharian.com.my/berita/nasional/2025/05/1397997/pemandu-treler-maut-4-cedera-kemalangan-di-slim-river,"Pemandu treler maut, 4 cedera kemalangan di Slim River","Oleh BERNAMA - Mei 20, 2025 @ 10:09am","IPOH: Seorang pemandu lori treler maut, manakala empat lagi cedera dalam kemalangan membabitkan tiga lori dan sebuah kenderaan pelbagai guna (MPV) di Kilometer 366 Lebuhraya Utara Selatan (PLUS) arah selatan dekat Slim River, malam tadi.
Penolong Pengarah Operasi Jabatan Bomba dan Penyelamat Malaysia (JBPM) Perak, Sabarodzi Nor Ahmad, berkata pihaknya menerima panggilan pada jam 10.36 malam sebelum sepasukan anggota Balai Bomba dan Penyelamat (BBP) Slim River serta Bidor digerakkan ke lokasi.
""Setibanya jentera di tempat kejadian, seorang mangsa lelaki berusia 40 tahun tersepit dalam kepala lori treler dan disahkan meninggal dunia,"" katanya dalam kenyataan hari ini.
Beliau berkata, pemandu dan kelindan lori membawa muatan paip, kedua-duanya berusia 28 tahun cedera ringan, manakala pemandu lori lima tan yang membawa muatan motosikal juga berusia 28 tahun, cedera di bahagian kaki.
ADVERTISEMENT
""Pemandu dan penumpang MPV jenis Toyota Unser masing-masing berusia 37 dan 32 tahun, tidak mengalami sebarang kecederaan,"" katanya.
Sabarodzi berkata, operasi menyelamat tamat sepenuhnya pada jam 1.09 pagi tadi.
Sementara itu, PLUS dalam kenyataan di laman Facebook malam tadi, berkata kemalangan itu menyebabkan kesesakan enam kilometer arah selatan, manakala empat kilometer arah utara dan semua lorong terpaksa ditutup bagi memberi laluan kepada pengalihan kenderaan terbabit.
Semua lorong hanya dibuka kepada kenderaan pada jam 3.47 pagi tadi.
– BERNAMA"
https://www.bharian.com.my/berita/nasional/2025/05/1397992/tak-perlu-debat-dengan-rodziah-fokus-utama-kami-untuk-perkukuh-parti,"'Tak perlu debat dengan Rodziah, fokus utama kami untuk perkukuh parti' - Fadhlina","Oleh Mohd Amin Jalil - Mei 20, 2025 @ 10:02am","SEREMBAN: Ketua Wanita PKR, Fadhlina Sidek menolak pelawaan debat yang disuarakan Ahli Parlimen Ampang, Rodziah Ismail sempena Pemilihan PKR 2025.
Beliau yang juga Menteri Pendidikan, berkata tiada keperluan untuk mengadakan debat kerana apa yang penting adalah usaha memperkukuh parti dan memberi sokongan penuh kepada Presiden PKR, Datuk Seri Anwar Ibrahim.
""Jawapan saya sama dengan Nurul Izzah Anwar, tidak ada keperluan (berdebat). Sekarang ini fokus kami adalah untuk memperkukuhkan parti.
""Semua seruan itu yang kita sudah bawa bersama adalah untuk terus memperkukuhkan parti dan memberikan sokongan penuh kepada presiden parti kita,"" katanya selepas program Temu Rapat Akar Umbi Negeri Sembilan/Melaka di Klana Resort, di sini, malam tadi.
Selain Nurul Izzah, turut hadir Setiausaha Politik Kanan kepada Perdana Menteri, Datuk Seri Shamsul Iskandar Mohd Akin.
Sebelum ini, Rodziah yang juga calon Timbalan Ketua Wanita PKR mempelawa Fadhlina untuk berdebat mengenai masa depan wanita termasuk strategi meningkatkan bilangan Ahli Parlimen wanita dalam parti itu.
Rodziah menyatakan pelawaannya itu ketika menyampaikan ucapan pada program Jelajah Hidupkan Idealisme Reformasi dalam Ujian Kuasa (HIRUK) di Kota Bharu, Kelantan pada 16 Mei lalu.
Untuk rekod, ini pusingan kedua pertembungan antara Rodziah dan Fadhlina apabila Fadhlina menang dengan majoriti 32 undi pada pemilihan parti 2022 iaitu 18,923 undi, berbanding 18,891 diperoleh Rodziah.
Mengulas lanjut, Fadhlina yang akan mempertahankan jawatan berkenaan berkata, berdebat itu suatu perkara yang baik jika ia diterjemahkan dalam konteks membahaskan isu dasar.
Bagaimanapun, Ahli Parlimen Nibong Tebal itu berkata, ia memerlukan kefahaman dan suasana kondusif dan bukannya taasub.
""Dalam keadaan sekarang, kepentingan parti lebih utama terutama dari segi kesepaduan dan kekuatan, jadi debat itu bukan keutamaan kita ketika ini.
""Kita nak tumpu kepada akar umbi, berikan mereka keyakinan bahawa pemilihan kali ini adalah soal nak pastikan pimpinan yang mereka pilih itu adalah mereka yang benar-benar mampu membawa suara akar umbi ke arah memperkukuhkan serta memperkuatkan parti,"" katanya.
Sementara itu, Fadhlina mahu terus berusaha memperkasakan lagi parti dengan menyasarkan pembabitan wanita dan anak muda sekurang-kurangnya 40 peratus.
Beliau berkata, sasaran itu penting dalam usaha membentuk dan membina wajah politik baharu.
Katanya, pihaknya dan Nurul Izzah sudah mengadakan perbincangan serta membentangkan sebahagian agenda untuk memperkukuhkan parti bagi kesinambungan perjuangan.
""Beliau (Nurul Izzah) bentangkan bahawa kita menyasarkan pembabitan anak muda dan wanita dalam PKR sebanyak 40 peratus.
""Saya fikir ini adalah gabungan inklusif dan sangat penting untuk negara ketika ini, kita memerlukan wajah politik baharu bagi meneruskan pengaruh serta peranan Keadilan dalam masyarakat di bawah mesej reformasi,"" katanya"
https://www.bharian.com.my/berita/nasional/2025/05/1397990/ibu-sedih-wakil-ambil-ijazah-anak-perempuan-terlantar-akibat-radang,Ibu sedih wakil ambil ijazah anak perempuan terlantar akibat radang otak,"Hazira Ahmad Zaidi - Mei 20, 2025 @ 10:00am","KOTA BHARU: ""Saya sedih kerana angah tak dapat terima sendiri ijazah di atas pentas sebagaimana diimpikannya selama ini. Dia kini terlantar separuh koma akibat serangan radang otak sejak lebih dua tahun lalu,"" kata Azizon Ab Hamid, 48.
Ibu kepada penuntut Universiti Teknologi MARA (UiTM), Azreen Afiza Azahari, 25, itu, memaklumkan dia menerima mesej daripada pengurusan UiTM pada 29 April lalu yang memintanya mewakili anak menerima Ijazah Sarjana Muda Sains Pentadbiran sempena istiadat konvokesyen ke-101 universiti itu, Khamis ini.
Katanya, hatinya sebak apabila memikirkan keadaan Azreen Afiza atau lebih mesra disapa angah kerana menjadi impian anaknya itu untuk memegang skrol selepas berhempas pulas belajar, namun ditakdirkan terlantar pada saat rakan-rakan lain meraikan kejayaan.
""Pada mulanya, saya mahu membawa angah menghadiri majlis konvokesyen, namun buntu disebabkan kekangan kewangan kerana kami sekeluarga perlu mencari kenderaan yang sesuai berikutan keadaan angah yang sukar bergerak.
""Khamis ini, saya ditemani anak sulung, Azreen Afifah, 28, akan menghadiri konvokesyen dan saya akan mewakili angah naik ke atas pentas menerima ijazah yang selama ini memang menjadi impiannya,"" katanya ketika ditemui di rumahnya di Desa An Nur, Panji, di sini.
Bercerita lanjut berkenaan kesihatan Azreen Afiza, ibu lima anak ini berkata, tahun lalu, Azreen Afiza terpaksa menjalani pembedahan dan menukar tiub susu dari hidung ke perut selepas terkena jangkitan kuman pada paru-paru.
""Bagaimanapun, kesihatan angah kini menunjukkan perkembangan positif termasuk berat badannya semakin meningkat berbanding sebelum ini selain boleh membuka mata.
""Bagi mengetahui tahap kesihatan angah, dia perlu menghadiri janji temu setiap enam bulan sekali di Hospital Raja Perempuan Zainab II (HRPZ II) untuk berjumpa pakar,"" katanya.
Menurut Azizon, dia sedikit pun tidak rasa terbeban menjaga angah dan reda dengan takdir Ilahi.
""Tetapi sebagai ibu, saya pasti sentiasa mendoakan anak dapat sembuh seperti sedia kala walaupun ia mustahil,"" katanya menjelaskan pada awalnya, anaknya itu dikesan kemurungan di samping tidak dapat tidur dan hilang selera makan.
""Bimbang keadaan itu, saya membawanya berjumpa pakar psikiatri di HRPZ II dan diberikan ubat penenang. Namun keadaannya semakin teruk menyebabkan angah hanya terlantar dan dalam keadaan separuh koma.
""Dia memerlukan penjagaan rapi apabila disahkan mengalami radang otak. Malah ujian Imbasan Pengimejan Resonans Magnetik (MRI) pada kedua-dua belah otak mengesan jangkitan kuman menyerang bahagian otak. Angah separuh koma hingga sekarang,"" katanya."
https://www.bharian.com.my/berita/nasional/2025/05/1397984/pm-dijadual-ke-sabah-sempena-pesta-kaamatan,PM dijadual ke Sabah sempena Pesta Kaamatan,Date Not Found,"KOTA KINABALU: Datuk Seri Anwar Ibrahim dijadual mengadakan lawatan ke Sabah pada akhir bulan ini, bagi merasmikan sambutan Pesta Kaamatan peringkat negeri di Penampang.
Ia adalah lawatan kedua Perdana Menteri sepanjang bulan ini selepas menyempurnakan penutupan Program MADANi Rakyat di Tawau pada 11 Mei lalu.
Kehadiran Anwar pada sambutan Kaamatan itu diumumkan Timbalan Ketua Menteri merangkap Pengerusi Jawatankuasa Induk Sambutan Pesta Kaamatan peringkat negeri, Datuk Dr Jeffrey Kitingan.
ADVERTISEMENT
Semalam, Jeffrey yang juga Menteri Pertanian, Perikanan dan Industri Makanan Sabah mengadakan kunjungan hormat terhadap Yang di-Pertua Negeri Sabah, Tun Musa Aman berkaitan sambutan perayaan berkenaan.
Katanya, Anwar dijadual merasmikan sambutan Pesta Kaamatan pada 30 Mei manakala penutupannya disempurnakan Musa pada 31 Mei.
Kaamatan disambut meriah dengan pelbagai acara kebudayaan pelbagai etnik Kadazandusun dan Murut yang diadakan di Dewan Hongkod Koisaan dan Kampung Budaya KDCA di Penampang.
Tarikh 30 dan 31 Mei adalah cuti umum di Sabah sempena meraikan sambutan kemuncak Pesta Kaamatan atau Pesta Menuai yang menjadi perayaan tradisi masyarakat Kadazandusun dan Murut.
Sambutan Kaamatan tahun ini bertemakan 'Kaamatan Montok Toinsanan' yang bermaksud Kaamatan Untuk Semua.
Kehadiran Perdana Menteri pada sambutan itu bukan saja memeriahkan lagi sambutan Kaamatan, malah turut menarik perhatian berikutan Pilihan Raya Negeri Ke-17 (PRN17) yang semakin hampir.
Beliau dijangka memberikan mesej penting berkaitan sokongan masyarakat Kadazandusun dan Murut yang menjadi antara penduduk terbesar di Sabah, selain isu penting lain termasuk Perjanjian Malaysia 1963 (MA63) dan polemik Sabah untuk orang Sabah yang menimbulkan perbalahan dalam kalangan pemimpin parti tempatan dan nasional di Sabah."
https://www.bharian.com.my/berita/nasional/2025/05/1397977/pastikan-kumpulan-kerja-fraud-perakaunan-bebas-campur-tangan-politik,Pastikan Kumpulan Kerja Fraud Perakaunan bebas campur tangan politik,"Mei 20, 2025 @ 9:30am","Sukar untuk menafikan ketirisan dan penyelewengan dana awam kekal menjadi antara isu paling membimbangkan dalam sistem pentadbiran kewangan negara. Walaupun pelbagai inisiatif dilancarkan untuk memperkukuh integriti dan kecekapan perbelanjaan kerajaan, masalah ini terus berulang saban tahun.
Ketirisan dana kerajaan bukan cerita khayalan atau 'Kisah 1,001 Malam', sebaliknya bukti nyata dan fakta kukuh mempunyai jejaknya serta boleh dilihat 'jalan cerita' forensiknya. Laporan Ketua Audit Negara (LKAN) adalah antara sumber utama bagaimana ketirisan ini berlaku saban tahun.
LKAN mendedahkan pelbagai kelemahan dalam proses perolehan, agihan peruntukan serta kawalan dalaman agensi kerajaan. Ia merangkumi bentuk pembaziran, pembayaran tidak sah, kelewatan projek dan pelanggaran prosedur kewangan.
Kesan langsungnya adalah terhadap rakyat, apabila dana pembangunan tidak sampai kepada kumpulan sasar dan perkhidmatan awam menjadi tidak cekap.
ADVERTISEMENT
Justeru, penubuhan Kumpulan Kerja Fraud Perakaunan (KKFP) seperti diumumkan Ketua Pesuruhjaya Suruhanjaya Pencegahan rasuah Malaysia (SPRM), Tan Sri Azam Baki, semalam adalah satu inisiatif penting kerana ia menjadi badan teknikal menyelaras usaha mengesan dan mencegah fraud berkaitan laporan kewangan dan perolehan kerajaan yang dianggotai pakar audit, akauntan, pengurus risiko dan pegawai integriti merentas agensi.
Namun begitu, KKFP harus diberi kuasa operasi menyeluruh dan bebas campur tangan politik untuk ia memenuhi peranannya. Ini penting bagi memastikan setiap siasatan dan penilaian dijalankan KKFP dilakukan secara profesional, telus dan berdasarkan fakta.
Jika berlaku sebarang cubaan menggagalkan siasatan atas kepentingan politik atau individu, maka objektif pencegahan ketirisan dana kerajaan akan gagal. Pengalaman dari luar negara menunjukkan kebebasan institusi adalah asas kejayaan membanteras rasuah dan penyelewengan.
Di Finland, misalnya, badan pengawasan kewangan dan audit beroperasi secara bebas daripada pengaruh kerajaan memerintah. Begitu juga di New Zealand, Suruhanjaya Audit Negara memiliki autonomi penuh menyemak semua perbelanjaan kerajaan tanpa sebarang gangguan politik.
Seiring perkembangan digital, Malaysia perlu menambah baik sistem pencegahan ketirisan dana awam seperti memperkenalkan sistem amaran awal menggunakan kecerdasan buatan (AI) dan analitik data besar.
Teknologi ini semakin diakui peranannya untuk mengenal pasti petunjuk awal ketirisan. Sistem seperti ini terbukti berjaya mengurangkan kerugian di Korea Selatan dan Estonia, dua negara aktif menggunakan data raya dalam tadbir urus awam.
Selain itu, latihan kepada penjawat awam dalam aspek pematuhan kewangan, integriti serta pengurusan risiko perlu dipertingkat. Pendidikan berterusan perlu diberikan kepada penjawat awam untuk menepis salah laku dan berani melaporkannya jika mengesan elemen meragukan.
Apa yang penting, KKFP perlu diberi mandat jelas, sokongan dasar kuat dan kebebasan mutlak daripada pengaruh politik. Hanya dengan iltizam politik jitu, struktur kawalan bebas dan penguatkuasaan adil mampu membebaskan negara daripada kitaran ketirisan dan memulihkan pentadbiran kewangan negara."
https://www.bharian.com.my/berita/nasional/2025/05/1397958/asean-ulangi-komitmen-perkukuh-keselamatan-kesihatan-global,ASEAN ulangi komitmen perkukuh keselamatan kesihatan global,"Oleh BERNAMA - Mei 20, 2025 @ 7:51am","KUALA LUMPUR: Negara anggota ASEAN mengulangi komitmen mereka dalam usaha memperkukuh keselamatan kesihatan global dan daya tahan serantau berlandaskan prinsip-prinsip solidariti serta kesaksamaan pascapandemik COVID-19.
Menteri Kesihatan, Datuk Seri Dr Dzulkefly Ahmad dalam kenyataan bersama memaklumkan sebagai Pengerusi ASEAN tahun ini, Malaysia bagi pihak semua negara anggota blok itu menggariskan usaha berterusan bagi menangani isu kesihatan transnasional rantau ini yang melibatkan perubahan iklim, jurang ekonomi dan cabaran geopolitik.
Beliau turut menekankan komitmen berterusan ASEAN kepada pendekatan One Health dan penubuhan ASEAN One Health Network bagi memperkasa koordinasi serantau.
""ASEAN telah mencapai kemajuan yang signifikan menerusi kerangka dan mekanisme serantau termasuk Pusat ASEAN bagi Kecemasan Kesihatan Awam dan Penyakit Baru Muncul, Pusat Pemantauan Ancaman Biologi ASEAN (ABVC) dan Rangkaian Pusat Operasi Kecemasan ASEAN.
""Kami menggesa agar usaha dipercepat bagi memastikan akses kepada yang saksama dan tepat pada masanya kepada langkah-langkah pencegahan yang penting,"" katanya pada Perhimpunan Kesihatan Sedunia ke-78 di Palais des Nations, Geneva hari ini.
Dalam ucapannya, Dr Dzulkefly turut memuji kewujudan Perjanjian Pandemik Pertubuhan Kesihatan Sedunia (WHO) dan menyifatkan ia sebagai bukti kepada solidariti global ke arah usaha memperkasa kesiapsiagaan serta respons selain menekankan keperluan untuk berdikari menerusi penghasilan vaksin, diagnostik dan terapeutik tempatan.
Beliau berkata ASEAN juga komited ke arah memperkukuh keamanan dan kemakmuran serantau melalui peningkatan daya tahan dan mampu diri serantau menerusi Deklarasi Komitmen Mengenai Keselamatan dan Kebergantungan Diri terhadap Bekalan Ubat.
Mengulangi perkongsian Strategik ASEAN dengan WHO, Dr Dzulkefly turut menggesa pembiayaan mampan dan pembuatan keputusan secara inklusif dalam tadbir urus kesihatan global kerana visi rantau ini adalah berakar umbi dalam keterangkuman, kemampanan dan kemajuan bersama.
""Kami akan memperkasa keupayaan ASEAN dalam mencegah, mengesan dan memberi tindak balas terhadap kecemasan kesihatan awam, memajukan Liputan Kesihatan Sejagat menerusi pengukuhan sistem kesihatan dan terus memperluas kolaborasi dalam gaya hidup sihat, kesihatan digitan dan keselamatan kesihatan.
""ASEAN menggesa agar sokongan berterusan diberikan di peringkat antarabangsa bagi memperkukuh usaha kolektif kami ke arah membina Komuniti ASEAN yang lebih sihat dan berdaya tahan. Kami komited untuk bekerjasama dalam menangani cabaran kesihatan dan meningkatkan kesejahteraan rakyat serta kemanusiaan secara amnya,"" katanya.
Perhimpunan itu, yang berlangsung dari 19 hingga 27 Mei ini, mengumpulkan pemimpin kesihatan global untuk merangka dasar dan kerjasama kesihatan di peringkat antarabangsa pada masa akan datang.
– BERNAMA"
https://www.bharian.com.my/berita/nasional/2025/05/1397957/sarifah-reda-pemergian-suami-tercinta-ketika-menunaikan-haji,Sarifah reda pemergian suami tercinta ketika menunaikan haji,"Oleh BERNAMA - Mei 20, 2025 @ 7:51am","MAKKAH: Walaupun amat sedih, namun Sarifah Hasan, 57, reda dengan pemergian suaminya, Abdullah Mat, 59, antara jemaah haji Malaysia yang meninggal dunia ketika menunaikan ibadah tawaf awal pagi tadi (waktu tempatan).
""Saya menerima panggilan selepas subuh daripada pihak hospital… ketika itu, saya mendapat perkhabaran bahawa suami saya sudah tiada.
""Saya tergamam, terus menangis dan memeluk rakan-rakan sebilik. Namun waktu itu saya belum tahu pun suami dirawat di hospital mana, cuma diberitahu beliau berada di zon kecemasan,"" katanya kepada media di sini hari ini.
ADVERTISEMENT
Sarifah juga mengakui bahawa beliau amat bergantung kepada suaminya yang berkhidmat di Jabatan Tanah dan Galian Kota Bharu dalam banyak urusan harian namun tetap tabah ketika menerima perkhabaran duka itu.
""Anak-anak saya cakap 'Mak kuat, Mak, abah orang yang terpilih. Allah pilih dia pergi di tempat yang baik.' Mereka pujuk saya supaya reda dan teruskan hidup,"" katanya dalam nada sebak.
Sementara itu, Ashri Mohamed, 52, yang juga rakan sebilik Abdullah adalah individu terakhir yang berada di sisinya ketika beliau rebah semasa menunaikan tawaf di pusingan kelima pada kira-kira 2.30 pagi.
""Ketika itu kami baru selesai solat dan terus melakukan tawaf. Pada pusingan kelima, arwah mula bergerak perlahan dan saya perasan dia semakin lemah. Saya rapat ke belakangnya dan ketika dia hampir rebah, saya sempat menyambut tubuhnya,"" kata beliau.
Ashri berkata Abdullah rebah berhampiran tanda lampu hijau (tempat memulakan tawaf) di dalam kawasan tawaf dan seorang individu yang memperkenalkan dirinya sebagai doktor dari India segera membantu sebelum bantuan perubatan tiba kira-kira 10 minit kemudian.
Abdullah disahkan meninggal dunia akibat serangan jantung pada 4.15 pagi di Hospital Jiwar, Jabal Qamar di sini, kira-kira seminit sebelum azan subuh berkumandang.
– BERNAMA"
https://www.bharian.com.my/berita/nasional/2025/05/1397945/jabatan-audit-negara-kini-ada-kuasa-audit-1856-glc,"Jabatan Audit Negara kini ada kuasa audit 1,856 GLC","Oleh BERNAMA - Mei 20, 2025 @ 7:15am","KUALA LUMPUR: Pindaan Akta Audit 1957 (Akta 62) yang berkuat kuasa tahun lalu membolehkan Jabatan Audit Negara (JAN) menjalankan pengauditan ke atas 1,856 syarikat berkaitan kerajaan (GLC), kata Ketua Audit Negara, Datuk Seri Wan Suraya Wan Mohd Radzi.
Beliau berkata, pindaan itu memperluaskan skop pengauditan JAN, sekali gus meningkatkan keupayaan kerajaan dalam memantau tadbir urus dan kewangan berkaitan GLC.
""(kuasa mengaudit GLC itu) selaras dengan pindaan Akta 62 pada hujung tahun lepas yang memperluaskan kuasa Ketua Audit Negara dalam pengauditan terhadap badan lain termasuk syarikat yang menerima jaminan kewangan serta pelaksanaan pendekatan baharu iaitu 'follow the public money audit'.
""Ia menunjukkan peranan dan tanggungjawab strategik JAN dalam mengesan dan menilai risiko fraud perakaunan secara lebih berkesan dan bersasar,"" katanya pada sidang media pada Majlis Peluncuran Kumpulan Kerja Fraud Perakaunan (KKFP) di sini, semalam.
ADVERTISEMENT
Wan Suraya berkata, susulan itu semua GLC tidak akan terlepas daripada tindakan apabila Laporan Ketua Audit Negara (LKAN) itu diterbitkan oleh pihaknya.
""Tindakan yang dibuat oleh Jawatankuasa Susulan Laporan Ketua Audit Negara (JSLKAN) mengesan beberapa ketirisan yang pada akhirnya akan dikutip semula sama ada dalam penyata kewangan negeri atau penyata kewangan kerajaan Persekutuan.
""Malah, kita juga mengaudit badan berkanun dan 1,856 syarikat berkaitan kerajaan, dan apabila kita mengesan ketirisan berlaku sama ada yang tidak dikutip, tidak diterima atau sebagainya kita akan pastikan tindakan susulan dilakukan,"" jelasnya.
Wan Suraya berkata dalam proses ini, pihaknya bukan sekadar mahu hasil itu dipulangkan semula tetapi mengesan sama ada berlakunya ketidakteraturan serius atau isu tadbir urus serta tatakelola.
Sementara itu, Wan Suraya berkata JAN juga sedang meneroka teknologi baharu bagi mengesan penipuan sejajar dengan trend yang semakin kompleks dan berkembang.
""Kita sedang menjalani proses pendigitalan dengan hampir semua audit kini dijalankan secara digital selain meneroka bagaimana kita boleh menggunakan teknologi baharu untuk mengesan penipuan terutama isu penipuan yang kompleks dan baharu.
""Ini sudah menjadi sebahagian daripada proses kerja JAN yang sedang berjalan,"" katanya."
https://www.bharian.com.my/berita/nasional/2025/05/1397943/perbalahan-dalam-berisiko-hancurkan-pkr-5-10-tahun-akan-datang-nurul,Perbalahan dalam berisiko hancurkan PKR 5-10 tahun akan datang - Nurul Izzah,"Oleh Mohd Amin Jalil - Mei 20, 2025 @ 12:28am","SEREMBAN: Naib Presiden PKR, Nurul Izzah Anwar membayangkan sebarang perbalahan dalaman berisiko untuk membawa kepada kehancuran kepada parti itu dalam tempoh lima hingga 10 tahun akan datang.
Justeru, beliau menggesa semua ahli parti mengelak sebarang perbalahan, sebaliknya berusaha untuk merapatkan barisan sebaik pemilihan parti berakhir.
""PKR mungkin tidak mampu menangani cabaran yang mendatang jika wujud sebarang perbalahan kerana ia akan mengakibatkan kita hilang dalam tempoh lima hingga 10 tahun akan datang.
""Kritikan utama saya terhadap sistem pilihan raya ialah kita sentiasa bergaduh sesama sendiri. Kita perlu terus maju selepas pemilihan ini,"" katanya berucap dalam Rapat Umum Akar Umbi sempena Pemilihan PKR di Klana Resort, di sini, malam tadi.
ADVERTISEMENT
Nurul Izzah yang akan mencabar Datuk Seri Rafizi Ramli dalam saingan merebut jawatan Timbalan Presiden pada Pemilihan PKR sesi 2025-2028 berkata, semua pemimpin parti perlu membuat persiapan dari segala aspek dalam tempoh 24 bulan dari sekarang untuk pilihan raya umum akan datang.
Beliau menyasarkan PKR memenangi sekurang-kurangnya 50 kerusi pada pilihan raya akan datang.
""Dalam tempoh 24 bulan akan datang, kita perlu mengukuhkan usaha kita untuk memenangi kerusi marginal.
""Kita perlu memenangi sekurang-kurangnya 50 kerusi marginal,"" katanya.
Ketika ditemui selepas program itu, Nurul Izzah berkata, usaha memperkasa dan memantapkan kesatuan dalam parti itu penting bukan sahaja untuk memastikan kerajaan ketika ini stabil, tetapi berupaya untuk mendekati masyarakat keseluruhannya.
Justeru, beliau berkata, usaha mendekati akar umbi akan terus diberikan tumpuan kerana agenda itu penting sebagai persiapan menghadapi pilihan raya umum akan datang.
""Nak menang (pilihan raya), kita kena bersedia bermula hari ini. Anak muda perlu diberikan latihan sebagai pewaris kepemimpinan akan datang.
""Mesti ada pasukan yang mampu menggerakkan jentera kerajaan dan meyakinkan pengundi dengan berkomunikasi, supaya setiap usaha yang dibuat itu mampu memberi kesan positif,"" katanya yang berhasrat untuk memperkasakan lagi sekolah politik dalam parti itu.
Ditanya mengenai kempen pemilihan yang semakin hangat, beliau melahirkan keyakinan dengan sokongan rakan-rakan.
""Fokus saya adalah memperjuangkan kebersamaan... saya dan sahabat-sahabat akan cuba menggarap semua bakat-bakat yang ada,"" katanya."
https://www.bharian.com.my/berita/nasional/2025/05/1397934/asean-komited-jayakan-agenda-satu-dunia-untuk-kesihatan-dzulkefly,ASEAN komited jayakan agenda 'Satu Dunia untuk Kesihatan' - Dzulkefly,"Oleh Mahani Ishak - Mei 20, 2025 @ 12:03am","KUALA LUMPUR: ASEAN komited terhadap tema Perhimpunan Kesihatan Sedunia ke-78 (WHA78) iaitu 'One World for Health' atau 'Satu Dunia untuk Kesihatan' dengan mengiktiraf isu kesihatan bersifat multidimensi dan rentas negara membabitkan perubahan iklim, ketidaksamaan ekonomi dan cabaran geo-politik.
Perkara itu dinyatakan Menteri Kesihatan, Datuk Seri Dr Dzulkefly Ahmad melalui kenyataan mewakili Malaysia selaku Pengerusi ASEAN bagi pihak negara anggota sempena WHA78 yang berlangsung di Palais des Nations, Geneva, malam ini.
Beliau ketika membacakan kenyataan menegaskan susulan pandemik COVID-19, negara anggota ASEAN menegaskan sekali lagi komitmen bersama ke arah memperkukuh aspek keselamatan kesihatan global, dengan dipandu prinsip solidariti dan kebersamaan.
Tegas beliau, ASEAN mencapai kemajuan ketara melalui rangka kerja dan mekanisme serantau termasuk Pusat ASEAN bagi Kecemasan Kesihatan Awam dan Penyakit Berjangkit Baharu, Pusat Pemantauan Ancaman Biologi ASEAN (ABVC) dan Rangkaian Pusat Operasi Kecemasan ASEAN.
""Justeru, negara anggota ASEAN menyeru usaha dipercepatkan untuk memastikan akses adil dan tepat pada masanya kepada langkah-langkah tindak balas perubatan yang penting.
""ASEAN juga memuji Perjanjian Pandemik sebagai bukti solidariti global dalam memperkukuh kesiapsiagaan dan tindak balas. Kami juga menekankan keperluan untuk menggalakkan pengeluaran tempatan dan daya tahan kendiri dalam bidang vaksin, diagnostik dan terapeutik,"" katanya.
Dalam pada itu, Dr Dzulkefly berkata ASEAN komited untuk memperkukuh keamanan dan kemakmuran serantau dengan meningkatkan daya tahan dan kebergantungan kendiri serantau, menerusi penggubalan Deklarasi Komitmen ASEAN mengenai Keselamatan dan Daya Tahan Kendiri Dadah yang bakal dilaksanakan.
""Kami terus memperkukuh perkongsian strategik dengan Pertubuhan Kesihatan Dunia (WHO), untuk membina dunia lebih sihat, selamat dan saksama.
""Kami sekali lagi menyeru kepada pembiayaan mampan dan pembuatan keputusan yang inklusif, sejajar tema ASEAN – keterangkuman dan kelestarian.
""Ini menekankan kemajuan bersama, merapatkan jurang pembangunan, serta memupuk kesaksamaan dan perpaduan serantau,"" katanya.
Tambah beliau lagi, negara anggota akan memperkukuh keupayaan ASEAN untuk mencegah, mengesan dan memberi respons terhadap kecemasan kesihatan awam, sambil memajukan Liputan Kesihatan Sejagat melalui pengukuhan sistem kesihatan dan pengembangan kerjasama dalam gaya hidup sihat, kesihatan digital dan keselamatan kesihatan.
ASEAN menyeru sokongan berterusan dari masyarakat antarabangsa untuk memperkukuh usaha kolektif kami dalam membina Komuniti ASEAN yang lebih sihat dan berdaya tahan.
""Kami komited untuk bekerjasama menangani cabaran kesihatan dan meningkatkan kesejahteraan rakyat kita, dan kemanusiaan secara keseluruhan.
Melalui kenyataan negara di pentas sama pula, Dzulkefly berkata Malaysia mengulangi pendirian tegas bahawa kesihatan rakyat adalah asas kepada pembangunan mampan, sambil menzahirkan sokongan terhadap solidariti global serta menggesa gencatan segera terhadap serangan kemanusiaan di Gaza.
""Krisis kemanusiaan di Gaza adalah bencana kesihatan awam yang mana serangan itu didesak dihentikan serta-merta di samping hak rakyat Palestin terhadap penubuhan negara diiktiraf sepenuhnya.
""Komuniti antarabangsa mesti kekal teguh mengecam bencana kemanusiaan yang sedang berlaku di Gaza,"" katanya yang mengetuai delegasi Malaysia ke WHA78 yang berlangsung Ahad hingga 22 Mei ini.
Dalam pada itu, beliau berkata Malaysia menyambut baik kejayaan rundingan Badan Rundingan Antara Kerajaan (INB) yang dianggap pencapaian penting dalam memperkukuh kesiapsiagaan menghadapi pandemik.
Katanya, Malaysia akan membentangkan satu resolusi penting bertajuk 'Promoting and Prioritising An Integrated Lung Health Approach' yang menggesa tindakan global dalam mencegah, mengesan dan merawat penyakit paru-paru sambil menggesa negara anggota menyokong resolusi itu.
Dr Dzulkefly juga turut memaklumkan Malaysia giat mengintegrasikan perubatan genomik dan rawatan ketepatan melalui inisiatif MyGenom, selain mempercepat penggunaan teknologi kesihatan digital dan Kecerdasan Buatan (AI) bagi meningkatkan keupayaan diagnostik dan rawatan.
""Malaysia juga menjadi tuan rumah acara sampingan WHA78 bertemakan kesihatan oral dan kami menyokong supaya agenda ini diberi tempat dalam Mesyuarat Peringkat Tinggi PBB mengenai Penyakit Tidak Berjangkit (NCDs),"" katanya.
Beliau menegaskan, sokongan Malaysia terhadap General Programme of Work ke-14 (GPW 14) dan menggesa semua negara berganding bahu demi kesihatan sejagat."
https://www.bharian.com.my/berita/nasional/2025/05/1397898/nahas-fru-pasukan-petugas-khas-diberi-tempoh-30-hari-kemuka-laporan,Nahas FRU: Pasukan petugas khas diberi tempoh 30 hari kemuka laporan awal - Loke,"Oleh BERNAMA - Mei 19, 2025 @ 8:19pm","PUTRAJAYA: Pasukan petugas khas yang ditubuhkan bagi menyiasat kemalangan maut membabitkan anggota Pasukan Simpanan Persekutuan (FRU) di Teluk Intan, Perak diberi tempoh 30 hari bermula 15 Mei untuk mengemukakan laporan siasatan awal kepada Kementerian Pengangkutan (MOT).
Menteri Pengangkutan, Anthony Loke Siew Fook, berkata pasukan berkenaan dianggotai pakar serta wakil agensi utama berkaitan dengan Ketua Inspektor Kemalangan Udara MOT Brig Jen Tan Chee Kee sebagai pengerusi.
Beliau berkata, turut menganggotai pasukan petugas khas itu ialah Ahli Parlimen Simpang Renggam, Datuk Seri Hasni Mohammad dan Ahli Parlimen Jerantut, Khairil Nizam Khirudin.
""Ahli lain Prof Dr Kulanthayan KC Mani @ Subramaniam dari Universiti Putra Malaysia (UPM), pakar jurutera bebas Datuk Foong Choy Chye dan wakil Jabatan Pengangkutan Jalan (JPJ), Institut Penyelidikan Keselamatan Jalan Raya (MIROS),
ADVERTISEMENT
Polis Diraja Malaysia (PDRM) serta Angkatan Tentera Malaysia (ATM),"" katanya dalam kenyataan hari ini.
Beliau berkata, pasukan berkenaan mula menjalankan siasatan minggu lepas dan MOT memandang serius insiden kemalangan tragik yang berlaku pada 13 Mei.
""MOT akan memastikan bahawa setiap syor dan dapatan yang dikemukakan akan diteliti secara menyeluruh untuk tindakan susulan di peringkat dasar dan operasi,"" katanya.
Loke berkata, pasukan berkenaan ditubuhkan dengan objektif untuk menjalankan siasatan terperinci terhadap punca kejadian, termasuk mengenal pasti sebarang kelemahan sistemik dari aspek keselamatan jalan raya.
Beliau berkata, pasukan petugas khas itu perlu menganalisis keberkesanan penguatkuasaan sedia ada serta peraturan dalam industri pengangkutan.
""Mereka juga perlu menilai semula garis panduan, infrastruktur, dan penggunaan teknologi keselamatan bagi mencegah kejadian serupa berulang pada masa akan datang,"" katanya.
Beliau berkata, fokus utama siasatan bukan untuk menuding jari kepada mana-mana pihak sebaliknya bagi mengenal pasti kelemahan sistem sedia ada, sekali gus mencadangkan langkah penambahbaikan secara sistematik dan berkesan demi menjamin keselamatan pengguna jalan raya khususnya membabitkan kenderaan berat.
Sembilan anggota FRU dari Unit 5 Ipoh maut dalam nahas di Jalan Chikus-Sungai Lampam pada 8.50 pagi, semasa konvoi pasukan itu dalam perjalanan pulang selepas bertugas sempena sambutan Chitirai Pournami di Teluk Intan.
Lapan maut di tempat kejadian, manakala seorang lagi meninggal dunia ketika menerima rawatan di Hospital Teluk Intan."
https://www.bharian.com.my/berita/nasional/2025/05/1397890/jangan-keterlaluan-hingga-cetus-perpecahan-kepada-calon-bertanding,'Jangan keterlaluan hingga cetus perpecahan kepada calon bertanding' - PM,"Oleh M Hifzuddin Ikhsan dan Hamzah Osman - Mei 19, 2025 @ 7:43pm","LANGKAWI: Ahli dan penyokong PKR diingatkan supaya tidak memberi komen keterlaluan sehingga boleh menyebabkan perpecahan kepada calon yang bakal bertanding pada pemilihan parti, kata Datuk Seri Anwar Ibrahim.
Perdana Menteri berkata, semua pihak harus sedar bahawa calon terutama yang bertanding jawatan tertinggi PKR adalah tokoh yang banyak berjasa dan berkorban untuk parti itu sejak sekian lama.
Jelasnya, beliau memberi sokongan kepada semua calon yang bertanding kerana semua mereka didapati layak, namun jawatan yang diperuntuk adalah terhad menyebabkan ahli perlu memilih.
""Persaingan di peringkat Pusat banyak orang susah hati, saya tak sangat susah hati kerana yang bersaing Timbalan dan Naib Presiden, Ketua Angkatan Muda Keadilan (AMK) dan Wanita itu dalam kalangan sahabat lama yang setia.
""Saya tengok senarai calon Naib Presiden misalnya, ramai yang cukup layak. Kalau saya ada dua tempat untuk Timbalan Presiden misalnya, dua-dua saya sokong, kalau ada 12 tempat Naib Presiden, semua saya sokong.
""Kalau kita lihat semua mereka rekodnya baik, tapi kalau kita tak pilih janganlah rendahkan martabat orang lain, ini disebut adab dan akhlak dalam perjuangan,"" katanya ketika berucap pada Majlis Perasmian Pejabat PKR Langkawi di sini, hari ini.
Anwar yang juga Presiden PKR berkata, dalam kalangan calon yang bertanding jawatan tertinggi parti itu adalah sahabat yang pernah sama-sama berjuang sejak awal penubuhan PKR.
Disebabkan itu, katanya, ahli PKR terutama yang baru terbabit dalam parti perlu mengingat jasa dan pengorbanan pimpinan terbabit tanpa merendahkan sumbangan yang telah mereka berikan sejak sekian lama.
""Yang bertarung itu orang yang banyak berjasa, jadi jangan ambil sikap bermusuh. Jika ada berbeza pendapat kena ada sikap ihsan dan kasih sayang di kalangan kita.
""Sebahagian besar mereka adalah pejuang asal, oleh itu kita jangan tambah tingkatkan suhu kehangatan, kita mesti leraikan dengan baik.
""Walau kita berbeza pendapat dalam suatu perkara, kita tak boleh nafi jasa, khidmat, pengorbanan yang tinggi oleh orang ini,"" katanya.
Pada masa sama, beliau mengingatkan PKR dibina di atas prinsip dan nilai akhlak yang tinggi sehingga mampu menjadi antara parti yang memerintah negara ketika ini.
""Saya tak nafikan kadang-kadang keterlanjuran ini menyebabkan orang lupa bahawa teras parti ini adalah soal nilai dan prinsip yang kita perlu jaga, kalau kita sedar hal ini, maka soal akhlak menjadi keutamaan.
""Jangan disebabkan kita berbeza pendapat kita bermusuhan berlebih-lebihan. Kena ada ehsan, ada hadnya, ada susah orang, ada derita yang kita kena fikir keseluruhan aspek ini baru boleh jadi parti dan pimpinan yang adil,"" katanya."
https://www.bharian.com.my/berita/nasional/2025/05/1397876/tragedi-gajah-serlah-peranan-sukarelawan-peronda-di-jrtb-seperti,Tragedi gajah serlah peranan sukarelawan peronda di JRTB seperti Amir Faizal,"Oleh BERNAMA - Mei 19, 2025 @ 5:55pm","IPOH: Sejak berita mengenai ibu gajah meratapi anaknya yang mati dilanggar lori kontena di Jalan Raya Timur Barat (JTRB) 11 Mei lepas, Mohd Amir Faizal mula dikenali netizen di media sosial.
Mohd Amir, 47, adalah antara anggota Sukarelawan Skuad Sungai Petani Response Team yang terlibat membantu pihak berkuasa dalam operasi memindah ibu haiwan itu dan telah dua tahun menjalankan kerja-kerja sukarelawan membantu pengguna JRTB.
Peniaga itu banyak berkongsi maklumat mengenai gajah dan nasihat kepada pengguna JRTB demi menjamin keselamatan pengguna laluan berkenaan supaya tidak menjadi mangsa mamalia terbesar itu.
Selain bertindak membantu menghalau gajah sepanjang melakukan rondaan, antara bantuan lain yang dihulurkan melibatkan kerosakan kenderaan, kemalangan dan bencana kepada pengguna yang menggunakan laluan sejauh 123 kilometer (KM) menghubungkan Jeli, Kelantan dan Gerik, Perak itu.
""Kenangan paling saya tak boleh lupa setakat ini terjadi pada tahun lepas, ketika bersama-sama orang awam menyelamatkan seorang wanita yang terbabit dalam kemalangan di satu selekoh dalam laluan JRTB ini.
""Setelah mengeluarkan wanita itu daripada kereta yang dipandu, tiba-tiba keluar seekor gajah jantan dari hutan berhampiran insiden berlaku. Mujurlah kami sempat bawa wanita itu masuk ke dalam sebuah daripada kenderaan,"" katanya ketika dihubungi Bernama.
Berkongsi kisah kerja amal dilakukan bapa kepada empat cahaya mata itu berkata rondaan dilakukan sekurang-kurangnya 15 kali dalam sebulan bergantung kepada kelapangan serta aduan yang diterima sama ada secara terus melalui panggilan telefon atau platform media sosial.
Mohd Amir berkata lazimya beliau akan bertolak dari kediamannya di Bandar Seri Astana, Sungai Petani sekitar 10 pagi dan akan tiba di Batu Melintang, Jeli kira-kira 1 tengah hari, sebelum berpatah balik ke rumah dengan jarak keseluruhan perjalanan kira-kira 400 kilometer.
""Saya tak buat hari-hari. Ikut kelapangan masa dan bergantung pada aduan orang ramai. Saya juga tak letakkan tempoh masa untuk pulang ke rumah. Kadang-kadang keluar pagi balik petang, ada juga pernah sampai tengah malam sebab banyak kes.
""Adakalanya saya naik motosikal dan ada ketika memandu kereta. Peralatan seperti gergaji rantai, kit kecemasan, pemadam api dan 'jumper' juga sentiasa saya bawa bagi membantu sekiranya ada dalam kalangan pengguna memerlukan bantuan,"" katanya.
Bagaimanapun, Mohd Amir berkata beliau tidak lari daripada kecaman pihak yang tidak senang melihat dengan dirinya yang komited melakukan kerja amal tanpa mengharap pulangan.
Dalam menerima pujian, tidak kurang juga kata-kata sindiran yang dilemparkan, terutama di laman sosial menyebabkan hatinya pernah terdetik untuk 'bersara' daripada melakukan aktiviti itu.
Namun, hasrat itu dibiarkan berlalu selepas memikirkan tanggungjawab selain memastikan keselamatan orang ramai.
""Saya ada membaca sendiri komen-komen hinaan dan sindiran yang diberikan oleh netizen (pengguna laman sosial). Kadang-kadang kita rasa 'down' dan macam nak berhenti daripada lakukan aktiviti ini.
""Cuma, rasa tak sampai hati dan perasaan 'down' itu hilang apabila memikirkan tanggungjawab dan kesusahan para pengguna nak dapatkan bantuan sama ada jika berlaku kemalangan, kerosakan atau kehabisan minyak,"" katanya yang mengamalkan bacaan doa Nabi Sulaiman serta zikir sebagai pendinding diri sepanjang melakukan kerja-kerja bantuan.
Apatah lagi jika berhadapan ancaman gajah, mungkin nampak seperti sudah biasa namun hatinya tetap gentar.
""Dalam pengamatan saya, gerak tubuh seperti telinga yang dilebarkan serta ekor yang sedikit terangkat adalah antara ciri-ciri gajah akan bertindak agresif,"" katanya sambil menambah selain gajah, JRTB juga dijadikan laluan oleh haiwan liar lain seperti harimau belang, harimau kumbang, dan beruang matahari.
– BERNAMA"
https://www.bharian.com.my/berita/nasional/2025/05/1397866/lebih-142000-kes-hilang-mykad-babitkan-belia-15-hingga-30-tahun,"Lebih 142,000 kes hilang MyKad babitkan belia 15 hingga 30 tahun","Oleh BERNAMA - Mei 19, 2025 @ 5:29pm","PUTRAJAYA: Sejumlah 142,535 atau hampir separuh daripada 285,568 kes kehilangan MyKad dilaporkan sepanjang tahun lalu membabitkan golongan belia berusia 15 hingga 30 tahun, kata Menteri Belia dan Sukan Hannah Yeoh.
Beliau berkata angka itu amat membimbangkan kerana MyKad merupakan dokumen penting dan menjadi akses bagi pelbagai urusan rasmi rakyat negara ini, sama ada bersifat peribadi atau melibatkan urusan kerajaan.
Antara faktor kehilangan MyKad adalah kecuaian iaitu 136,000 kes, dengan kehilangan dokumen penting itu boleh menyebabkan risiko kecurian identiti dan penipuan.
""Apabila golongan belia cuai, (ini) boleh menimbulkan risiko berhadapan denda bagi penggantian MyKad baharu dan (memerlukan) masa penggantian yang boleh mengakibatkan tekanan emosi,"" katanya.
Hannah berkata demikian pada sidang media selepas mempengerusikan Mesyuarat Penyelarasan Kerjasama Strategik antara Kementerian Belia Dan Sukan (KBS) dan Jabatan Pendaftaran Negara (JPN) di sini hari ini, yang turut dihadiri Ketua Pengarah JPN Badrul Hisham Alias.
Selangor merupakan negeri tertinggi merekodkan kes kehilangan MyKad membabitkan belia iaitu 23,000 kes diikuti Kuala Lumpur (20,000 kes) dan Johor (17,000 kes), dengan Hannah tidak menolak kemungkinan keadaan itu disebabkan tiga negeri tersebut merupakan bandar besar.
""Dalam kawasan bandar sekarang ada banyak aktiviti komersial, selalu berlaku penyerahan MyKad di rumah pengawal keselamatan atau bangunan komersial… kemungkinan besar ini berkait rapat,"" katanya.
Hannah berkata mesyuarat hari ini memperhalusi beberapa langkah intervensi melalui kerjasama strategik KBS dan JPN seperti kempen advokasi digital melalui penyebaran bahan grafik seperti poster serta video di media sosial dan portal rasmi.
Langkah intervensi itu juga membabitkan penyampaian maklumat perkhidmatan JPN kepada golongan belia, terutama melalui program anjuran KBS seperti penyediaan kaunter atau reruai perkhidmatan JPN semasa penganjuran program utama seperti Hari Belia Negara (HBN) dan Hari Sukan Negara (HSN).
Hannah berkata KBS dan JPN turut bersetuju menjalinkan kerjasama bagi melaksanakan program Menyemai Kasih Rakyat (MEKAR) bagi membantu individu memerlukan perkhidmatan JPN selain bercadang memperluaskan program itu kepada bekas atlet negara."
https://www.bharian.com.my/berita/nasional/2025/05/1397848/asean-2025-dbkl-jadi-tuan-rumah-forum-berimpak-tinggi-pada-ogos,ASEAN 2025: DBKL jadi tuan rumah forum berimpak tinggi pada Ogos,"Oleh BERNAMA - Mei 19, 2025 @ 4:58pm","KUALA LUMPUR: Dewan Bandaraya Kuala Lumpur (DBKL) akan menjadi tuan rumah beberapa acara berimpak tinggi bersempena Malaysia sebagai Pengerusi ASEAN 2025 bermula 10 hingga 15 Ogos ini, kata Datuk Bandar, Datuk Seri Maimunah Mohd Sharif
Beliau berkata, ia termasuk Forum Pembandaran Mampan ASEAN, Forum Datuk Bandar dan Gabenor ASEAN serta Mesyuarat Gabenor dan Datuk Bandar Ibu Kota ASEAN.
""Kuala Lumpur akan menjadi barisan hadapan gerakan kemampanan bandar ASEAN tahun ini.
ADVERTISEMENT
""Perhimpunan ini bukan sahaja menyerlahkan program terbaik dan kepimpinan iklim kami, tetapi juga menunjukkan bagaimana bandar-bandar di ASEAN boleh menyetempatkan matlamat iklim global, memperkasa komuniti mereka dan memacu kemampan daripada peringkat bawah,"" katanya.
Ucaptama beliau dibacakan Pengarah Jabatan Perancangan Bandar DBKL, Siti Hanim Abdul Rahman pada Forum Perumahan Pintar, Hartanah Mampan dan Bandar-Bandar Inovatif di sini, hari ini.
Maimunah berkata Kuala Lumpur juga buat kali pertamanya akan mengadakan persidangan bagi pihak Dewan Perbandaran (COP), yang merupakan platform penting bagi membantu sesebuah ibu kota itu mentafsirkan komitmen iklim kepada pelan tindakan yang boleh dilaksanakan oleh mereka.
""Saya mengalu-alukan anda semua untuk menyertai kami pada Ogos ini di Kuala Lumpur, untuk berkongsi pandangan, menjalin kerjasama, membentuk masa depan yang berdaya tahan dan inklusif bagi bandar-bandar di Asia Tenggara,"" katanya.
Menurut Maimunah, DBKL akan bekerjasama dengan Kementerian Pengangkutan dan Prasarana Malaysia Bhd untuk memperluaskan rangkaian transit massa dan kesalinghubungan perkhidmatan terakhir.
Katanya, cadangan caj kesesakan juga masih dalam kajian untuk mengurangkan kebergantungan terhadap kenderaan persendirian dan meningkatkan kualiti udara dalam tempoh jangka panjang.
""Dalam pengangkutan, kami mahu menangani pelepasan dan kesesakan melalui strategi pelbagai serampang.
""Bas percuma GOKL kami sudah memberi perkhidmatan lebih 100,000 perjalanan setiap hari dan langkah memperkenalkan bas elektrik telah mengurangkan pelepasan sebanyak hampir 60 peratus berbanding bas diesel,"" katanya.
Sementara itu, minggu lalu, DBKL melancarkan Pelan Hala Tuju Kuala Lumpur Ke Arah Sisa Sifar 2040, iaitu langkah utama menuju ke arah bandar raya lebih bersih, bagi menangani penjanaan harian lebih 2,300 tan sisa dan RM260 juta kos yang dibelanjakan setiap tahun untuk menguruskannya.
""Perubahan merupakan sesuatu yang sangat sensitif dan pelan hala tuju ini menyasarkan pengurangan 60 peratus sisa menjelang 2040, disokong oleh tadbir urus, penguatkuasaan dan infrastruktur yang lebih kukuh.
""Program seperti 'Waste to Wealth', 1 Komuniti 1 Kitar Semula, biodiesel daripada minyak masak terpakai sudah pun membuahkan hasil.
""Semua usaha ini berjaya mengurangkan pelepasan, mengurangkan tekanan terhadap tapak pelupusan dan merangsang aktiviti ekonomi baharu.
""Ia merupakan sebahagian daripada visi kami untuk menjadi bandar yang mampan dan cekap sumber,"" katanya."
https://www.bharian.com.my/berita/nasional/2025/05/1397842/jemaah-malaysia-meninggal-dunia-akibat-serangan-jantung,Jemaah Malaysia meninggal dunia akibat serangan jantung,"Oleh Mohd Iskandar Ibrahim - Mei 19, 2025 @ 4:51pm","PUTRAJAYA: Seorang jemaah haji Malaysia meninggal dunia di Tanah Suci pagi tadi akibat serangan jantung.
Menteri di Jabatan Perdana Menteri (Hal Ehwal Agama), Datuk Dr Mohd Na'im Mokhtar, berkata jemaah berkenaan, Abdullah Mat, 59, menghembuskan nafas terakhir di Hospital Jiwar, Jabal Omar, Makkah.
Difahamkan, ini kes kedua membabitkan kematian jemaah haji Malaysia di tanah Suci selepas Allahyarhamah Norizah Tambonan, 47, yang dilaporkan meninggal dunia Jumaat lalu akibat serangan jantung.
Norizah yang berasal dari Batu Pahat Johor juga dilapor meninggal dunia di Hospital Jiwar.
Mengulas lanjut, Mohd Na'im berkata Abdullah yang juga jemaah dari Maktab 89A menginap di Abraj al Janadriyah ditemani arwah ditemani isterinya, Sarifah Hassan, sepanjang perjalanan haji ini.
""Pihak Tabung Haji akan menguruskan pelaksanaan badal haji untuk Allahyarham dan urusan berkaitan lain akan disempurnakan dengan sebaiknya.
""Semoga roh Allahyarham dicucuri rahmat dan ditempatkan dalam kalangan solihin,"" katanya menerusi perkongsian di Facebook."
https://www.bharian.com.my/berita/nasional/2025/05/1397838/kementerian-komunikasi-gerakkan-jelajah-kempen-internet-selamat-ke,Kementerian Komunikasi gerakkan jelajah Kempen Internet Selamat ke Zon Utara,"Oleh BERNAMA - Mei 19, 2025 @ 4:47pm","LANGKAWI: Kementerian Komunikasi melalui Suruhanjaya Komunikasi dan Multimedia Malaysia (MCMC) menggerakkan jelajah Kempen Internet Selamat ke sekolah-sekolah di Zon Utara sebagai usaha memperkukuh keselamatan dalam talian dan membina komuniti digital yang berdaya tahan.
Menteri Komunikasi, Datuk Fahmi Fadzil berkata Sekolah Kebangsaan (SK) Ulu Melaka di sini menjadi lokasi permulaan jelajah itu bagi Zon Utara yang kemudiannya akan diperluaskan ke sekolah-sekolah lain di zon berkenaan.
""Kita bermula di SK Ulu Melaka, tapi nanti akan ke 21 sekolah rendah dan tujuh sekolah menengah di seluruh daerah Langkawi.
""Niatnya untuk menyampaikan mesej terutama kepada pelajar-pelajar sekolah rendah untuk tidak bermain media sosial dan menerapkan kesedaran dalam kalangan ibu bapa tentang manfaat dan bahaya media sosial dan internet,"" katanya selepas menghadiri program Jelajah Kempen Internet Selamat Zon Utara di sini hari ini.
Turut hadir Ketua Setiausaha Kementerian Komunikasi, Datuk Mohamad Fauzi Md Isa; Anggota Suruhanjaya MCMC, Jeneral Tan Sri Zulkifeli Mohd Zin dan Ketua Pegawai Eksekutif Pertubuhan Berita Nasional Malaysia (Bernama), Datin Paduka Nur-ul Afida Kamaludin.
Fahmi berkata program jelajah itu akan diperluaskan ke zon-zon lain selepas ini seterusnya dapat menyantuni kesemua lebih 10,200 sekolah di seluruh negara menjelang hujung tahun ini.
""Ia bukan perkara yang mudah tapi saya telah minta supaya pihak MCMC manfaatkan hubungan bersama dengan NADI (Pusat Sebaran Maklumat Nasional). Kita ada 1,099 NADI di seluruh negara dan ada 1,878 Komuniti Madani bawah Jabatan Penerangan di seluruh negara.
""Kita juga berhasrat untuk bekerjasama dengan Persatuan Ibu Bapa dan Guru (PIBG)… dengan Majlis Perwakilan Pelajar di institusi pengajian tinggi awam untuk digerakkan membantu menyantuni sekolah-sekolah sebagai permulaan,"" katanya.
Lebih 1,800 peserta, termasuk pelajar daripada 22 sekolah, guru, ibu bapa, pemimpin komuniti serta wakil pelbagai agensi berkepentingan menyertai program pada hari ini.
Kempen itu merupakan kesinambungan usaha memperkasakan literasi digital dalam kalangan masyarakat, khususnya kanak-kanak dan remaja dalam menangani cabaran buli siber, penipuan dalam talian, perjudian siber serta eksploitasi seksual kanak-kanak.
Sepanjang tahun ini lebih 100,000 peserta di seluruh wilayah utara merangkumi Perlis, Kedah, Pulau Pinang dan Perak dijangka terlibat dalam kempen berkenaan.
Sebelum ini SK Bidor 2 di Tapah, Perak menjadi lokasi pertama bagi pelaksanaan kempen tersebut yang dilancarkan pada 10 April lepas.
– BERNAMA"
https://www.bharian.com.my/berita/nasional/2025/05/1397834/jemaah-malaysia-meninggal-dunia-akibat-serangan-jantung-mohd-naim,Jemaah Malaysia meninggal dunia akibat serangan jantung - Mohd Na'im,"Oleh Mohd Iskandar Ibrahim - Mei 19, 2025 @ 4:45pm","PUTRAJAYA: Seorang jemaah haji Malaysia meninggal dunia di Tanah Suci pagi tadi, akibat serangan jantung.
Menteri di Jabatan Perdana Menteri (Hal Ehwal Agama), Datuk Dr Mohd Na'im Mokhtar, berkata jemaah berkenaan, Abdullah Mat, 59, menghembuskan nafas terakhir di Hospital Jiwar, Jabal Omar, Makkah.
""Jemaah dari Maktab 89A yang menginap di Abraj al Janadriyah. Arwah ditemani isterinya, Sarifah Hassan sepanjang tempoh perjalanan haji ini,"" katanya menerusi perkongsian di Facebook.
Mohd Na'im berkata, pihak Tabung Haji akan menguruskan pelaksanaan badal haji untuk Allahyarham dan urusan berkaitan lain akan disempurnakan dengan sebaiknya.
Katanya, semoga roh Allahyarham dicucuri rahmat dan ditempatkan dalam kalangan para solihin."
https://www.bharian.com.my/berita/nasional/2025/05/1397828/daging-lembu-kambing-tak-cukup-lebih-90-peratus-bekalan-perlu,"Daging lembu, kambing tak cukup, lebih 90 peratus bekalan perlu diimport untuk Aidiladha","Oleh Farah Marshita Abdul Patah - Mei 19, 2025 @ 4:28pm","KUALA LUMPUR: Lebih 90 peratus bekalan daging lembu dan kambing perlu diimport dari negara luar bagi memenuhi permintaan pasaran tempatan terutama menjelang Hari Raya Aidiladha.
Pengarah Urusan MYL Global Sdn Bhd, Muhammad Suhaimi Kamaruzaman, berkata keperluan mengimport bekalan daging lembu dan kambing bukan dilakukan ketika menjelang Aidiladha, malah sepanjang tahun.
Katanya, perkara itu terpaksa dilakukan kerana kebanyakan syarikat tempatan masih belum mampu menternak dan membekalkan daging lembu serta kambing dalam skala besar.
""Secara umumnya, Malaysia masih jauh ketinggalan dalam hal ini berbanding Thailand. Kalau tak import, tak boleh nak meniaga lembu dan kambing. Di pihak kami, sebanyak 80 peratus kambing diimport, manakala lembu pula sekitar 70 peratus.
""Masalah dihadapi penternak adalah risiko untuk menternak lembu dan kambing bermula dari anak hingga dewasa. Dalam tempoh dua tahun, pelbagai perkara boleh berlaku, jadi untuk elak risiko, mereka lebih memilih untuk menjual beli saja,"" katanya kepada BH, hari ini.
Sebelum ini, Menteri Pertanian dan Keterjaminan Makanan, Datuk Seri Mohamad Sabu berkata, Malaysia masih jauh ketinggalan dalam pengeluaran daging tempatan dengan negara kini hanya mampu memenuhi 15 peratus daripada keperluan.
Katanya, disebabkan pengeluaran rendah, sebanyak 85 peratus daripada bekalan daging perlu diimport.
Sementara itu, pemilik Brothers Farm, Muhammad Salim Omar Noor, berkata dalam setahun beliau menerima tempahan sekitar 3,500 ekor kambing dan biri-biri.
Bagaimanapun, katanya, mereka hanya mampu menternak sekitar 400 ekor sahaja.
""Kami perlu sekitar 200 ekor kambing dan biri-biri sebulan. Namun, untuk musim haji, kita perlukan 1,000 ekor dan jika setahun ia jadi lebih kurang 3,500 ekor.
""Kebanyakan kambing dan biri-biri diimport dari Australia serta Thailand,"" katanya."
https://www.bharian.com.my/berita/nasional/2025/05/1397826/prapelancaran-sambutan-hari-wartawan-nasional-2025-pada-3-jun-fahmi,Prapelancaran sambutan Hari Wartawan Nasional 2025 pada 3 Jun - Fahmi,"BERNAMA - Mei 19, 2025 @ 4:26pm","LANGKAWI: Majlis Prapelancaran sambutan Hari Wartawan Nasional (HAWANA) 2025 akan diadakan pada 3 Jun depan.
Menteri Komunikasi, Datuk Fahmi Fadzil, pada majlis itu juga, akan diumumkan tema serta logo sambutan kali ini, yang bertujuan meraikan pengamal media di negara ini.
Sejajar dengan Kepengerusian ASEAN 2025 tahun ini, katanya, pelbagai media dari rantau Asia Tenggara akan dilibatkan dalam sambutan HAWANA kali ini.
""Sempena Kepengerusian ASEAN, HAWANA bukan hanya bersifat nasional, tapi boleh menjadi pemangkin kepada hubungan dan jaringan yang lebih baik, lebih erat di antara organisasi media di Malaysia dan organisasi media di rantau ASEAN.
ADVERTISEMENT
""Ini penting kerana dalam usaha kita membentuk komuniti ASEAN, maka kita tidak boleh lari daripada mendapat maklumat, berita dari jiran ASEAN kita,"" katanya kepada pemberita selepas menghadiri program Jelajah Kempen Internet Selamat Zon Utara, di sini hari ini.
Turut hadir, Ketua Setiausaha Kementerian Komunikasi, Datuk Mohamad Fauzi Md Isa; Anggota Suruhanjaya MCMC, Jeneral Tan Sri Zulkifeli Mohd Zin dan Ketua Pegawai Eksekutif BERNAMA, Datin Paduka Nur-ul Afida Kamaludin.
Fahmi berharap sambutan HAWANA kali ini akan dimanfaatkan sepenuhnya oleh pengamal media di negara ini untuk memperkukuhkan hubungan dan jaringan dALAM kalangan organisasi media di peringkat ASEAN.
Sambutan HAWANA 2025 akan diadakan pada Jun ini dengan Kuala Lumpur sebagai tuan rumah."
https://www.bharian.com.my/berita/nasional/2025/05/1397825/perlu-calon-mpp-enjin-pemikir-bukan%C2%A0tukang%C2%A0amin,"Perlu calon MPP enjin pemikir, bukan 'tukang amin'",Date Not Found,"KUALA LUMPUR: Tumpuan pemilihan PKR perlu juga memfokuskan kepada pemimpin yang bakal mengisi kedudukan sebagai 10 wakil teratas bagi kerusi ahli Majlis Pimpinan Pusat (MPP).
Dalam pada semua mata tertumpu kepada pertarungan jawatan nombor dua parti PKR, pemilihan bagi MPP yang menyaksikan 20 wakil akan dipilih melalui pemilihan parti, minggu depan, penting untuk dilihat sebagai tulang belakang dalam membantu mengemudi parti.
Penganalisis politik dari Universiti Malaya (UM), Datuk Prof Dr Awang Azman Awang Pawi, berkata untuk menjadi sebahagian daripada MPP, calon diharapkan perlu penuhi kriteria penting antaranya bukan sekadar 'yes-men assembly' atau tukang amin.
Beliau berkata, suara berani perlu ada dalam barisan MPP, ditambah dengan suara teknokratik progresif adalah penting bagi menjadikan majlis perwakilan itu sebagai enjin pemikir.
""Keberanian intelektual dan moral, bukan sekadar 'tukang amin', berani menyatakan pandangan berbeza secara konsisten adalah penting dalam memperkukuh semak dan imbang dalam parti.
""Jika suara berani seperti Hassan Abdul Karim dikekalkan dan ditambah dengan suara teknokratik progresif, barulah MPP menjadi 'enjin pemikir' dan bukan 'yes-men assembly',"" katanya kepada BH, hari ini.
Pemilihan PKR 2025, menyaksikan 251 calon menawarkan diri bertanding bagi merebut tempat dalam senarai pimpinan peringkat Pusat, termasuk sayap Wanita dan Angkatan Muda Keadilan (AMK).
Daripada jumlah berkenaan, 104 pencalonan diterima bagi MPP, 85 bagi majlis pimpinan AMK dan 61 bagi majlis pimpinan Wanita PKR.
Secara tradisinya, sebanyak 20 tempat disediakan bagi MPP ketika pemilihan bagi calon yang berjaya mendapat undi tertinggi, selain MPP lantikan.
Antara pemimpin yang mengumumkan bertanding di MPP ialah Ketua Penerangan PKR yang juga Menteri Komunikasi, Datuk Fahmi Fadzil; Ketua Angkatan Muda Keadilan (AMK) yang juga Timbalan Menteri Belia dan Sukan, Adam Adli Abdul Halim.
Pengarah Strategi PKR dan Timbalan Menteri Peralihan Tenaga dan Transformasi Air, Akmal Nasrullah Mohd Nasir; Ketua Cabang Ampang, Syed Ahmad Syed Abdul Rahman Alhadad atau Altimet dan EXCO Belia dan Sukan Negeri Selangor, Mohd Najwan Halimi.
Pada masa sama, Awang Azman, berkata selain itu adalah penting bagi barisan baharu MPP nanti mempunyai kebolehan komunikasi dan pengaruh media.
Katanya, ini kerana parti memerlukan jurucakap yang boleh menjelaskan dasar serta mempertahankan pendirian secara bijaksana bukan hanya lantang tetapi kosong.
""Pengalaman akar umbi dan pembabitan langsung dalam isu rakyat juga penting di mana calon mestilah dikenali bukan sekadar melalui birokrasi parti, tetapi daripada pembabitan sebenar dalam menangani isu tempatan.
""Selain itu, komitmen terhadap dasar reformasi itu perlu ada, bukan pengampu kuasa kerana PKR tidak boleh lagi menanggung pemimpin yang hanya bergantung kepada hubungan peribadi tetapi tiada sumbangan substantif,"" katanya.
Awang Azman berkata, sekiranya 10 calon teratas ini dipilih hanya berdasarkan populariti atau afiliasi kepada tokoh tertentu, MPP akan terus gagal menjadi badan yang dinamik dan relevan.
Katanya, pemilihan kali ini meletakkan PKR di persimpangan genting antara meneruskan kesinambungan reformasi atau tenggelam dalam persaingan lupa gambaran besar perjuangan.
""Pemilihan ini akan menentukan sama ada parti masih relevan sebagai wadah perubahan dan hala tuju PKR, secara tidak langsung mempengaruhi hala tuju PH dan negara,"" katanya.
Sementara itu, penganalisis politik dari Universiti Kebangsaan Malaysia (UKM), Prof Dr Kartini Aboo Talib, berkata adalah penting bagi perwakilan memilih jawatan bagi kerusi ahli MPP dalam kalangan ahli Parlimen atau Ahli Dewan Undangan Negeri (ADUN).
Kartini berkata, ini kerana ia penting sebagai penanda aras bahawa pemimpin itu mempunyai sokongan pengundi dan menang di kawasan mereka.
""Selain itu bagi mengukuhkan lagi PKR bagi penggal 2022-2025 ini, penting untuk ahli MPP mempunyai pengalaman sebagai pentadbir di peringkat negeri dan Persekutuan.
""Kriteria lain ialah mereka adalah dalam kalangan pemimpin PKR yang setia dan mendapat sokongan akar umbi,"" katanya."
https://www.bharian.com.my/berita/nasional/2025/05/1397821/kkfp-jadi-senjata-baharu-buru-dana-awam-disembunyi-di-luar-negara-kp,KKFP jadi 'senjata baharu' buru dana awam disembunyi di luar negara - KP SPRM,Date Not Found,"KUALA LUMPUR: Suruhanjaya Pencegahan Rasuah Malaysia (SPRM) akan menggunakan Kumpulan Kerja Fraud Perakaunan (KKFP) yang baharu ditubuhkan hari ini sebagai senjata baharu untuk mendapatkan semula dana-dana awam yang dicuri dan disembunyikan di luar negara.
Ketua Pesuruhjayanya, Tan Sri Azam Baki berkata, rangka kerja KKFP juga akan menggunakan strategi siasatan 1Malaysia Development Bhd (1MDB) dalam mendapatkan kembali dana yang diseleweng itu.
Katanya, melalui KKFP kepakaran dalam setiap agensi akan digunakan sepenuhnya dan berstrategik untuk memastikan jenayah kewangan yang semakin kompleks ini dapat ditangani sepenuhnya.
""Sememangnya saya akan menuju ke arah itu (kes 1MDB kerana jenayah kewangan ini sangat 'messy' (rumit) dan ia bukanlah boleh didedahkan kepada umum kerana banyak harta-harta yang dicuri berada di luar negara dan tidak di dalam negara.
""'Messy' ini bermaksud membabitkan pengesanan (jenayah kewangan), analisis dan juga kerjasama dengan pihak luar negara. Bukan semua tempat kami ada hubungan, jadi saya percaya KKFP ini akan mampu memberi bantuan kepada kami. Jadi kepakaran-kepakaran (agensi) akan digunakan.
""Kemungkinan KKFP (akan menjadi senjata baharu SPRM) sekiranya ada kes-kes tertentu kerana kita tidak teragak-agak untuk ambil tindakan. Oleh itu, tindakan dengan jalinan kerjasama antara agensi adalah amat penting,"" katanya dalam sidang akhbar selepas meluncurkan KKFP, di sini hari ini.
Yang turut hadir ialah Akauntan Negara Malaysia, Nor Yati Ahmad; Ketua Audit Negara, Datuk Seri Wan Suraya Wan Mohd Radzi; Naib Canselor UiTM, Profesor Datuk Dr Shahrin Sahib; Ketua Pegawai Eksekutif LHDN, Datuk Dr Abu Tariq Jamaluddin; Ketua Pegawai Eksekutif SSM, Datuk Nor Azimah Abdul Aziz dan Presiden MIA, Datuk Seri Dr Mohamad Zabidi Ahmad.
Mengulas lanjut, Azam berkata, KKFP tidak akan menjadi satu jenama jalinan kerjasama semata-mata sebaliknya akan diterjemahkan dalam satu tindakan dan mendapat pulangan yang terbaik.
Katanya, SPRM tidak lagi boleh bertindak secara bersendirian sebaliknya perlu bekerjasama dengan pihak luar untuk mengukuhkan siasatan seterusnya membawa kepada pertuduhan mahkamah.
""Menyentuh isu ketirisan, ada dua perkara yang perlu diberi perhatian iaitu sengaja tak dikutip dan sengaja dikurangkan tetapi akhirnya menyebabkan kerugian yang besar untuk negara.
""Jika kita dapat selamatkan RM10 bilion setahun, sudah tentu ia memberi manfaat kepada rakyat.
""Jadi tugas agensi penguat kuasa seperti kami ini adalah penting dalam mengesan dan juga memulangkan balik aset-aset berkenaan yang kini menjadi antara peranan KKFP,"" katanya.
Azam berkata KKFP dijangka memberi impak dalam tempoh enam bulan akan datang melalui Laporan Ketua Audit Negara (LKAN) yang diumumkan kerajaan pada masa depan.
Katanya, KKFP akan berperanan untuk mempercepatkan pemulangan wang dan dana awam yang diseleweng berdasarkan kepakaran yang ada pada setiap agensi.
""Sebelum memulakan KKFP ini, kita sudah ada jawatankuasa kerja dan sebagainya. Pelaksanaan yang lebih kukuh dibincangkan supaya ia lebih berimpak dan diselaras,"" katanya."
https://www.bharian.com.my/berita/nasional/2025/05/1397815/hampir-96-peratus-peneroka-felda-pahang-sudah-terima-surat-hak-milik,Hampir 96 peratus peneroka FELDA Pahang sudah terima surat hak milik - MB,"Oleh Amir Hamzah Nordin - Mei 19, 2025 @ 4:06pm","BERA: Hampir 96 peratus atau 41,286 daripada 43,126 peneroka FELDA di Pahang sudah menerima suratan hak milik masing-masing dan kerajaan negeri akan menyegerakan pemilikan sama kepada baki 1,840 peneroka lagi selepas ini.
Menteri Besar, Datuk Seri Wan Rosdy Wan Ismail, berkata penyerahan hak milik tanah
FELDA itu adalah pengiktirafan terhadap keringat, pengorbanan dan kecekalan peneroka membangunkan tanah yang dahulunya kosong hingga menjadi kawasan yang subur dan makmur.
Beliau berkata, warga peneroka adalah wira pembangunan dan tulang belakang kepada kemajuan luar bandar serta penyumbang utama kepada ekonomi negara,
""Kerajaan Pahang tidak pernah melupakan jasa dan pengorbanan peneroka, penyerahan suratan hak milik yang diserahkan ini bukan sekadar sehelai dokumen, sebaliknya ia simbol pengiktirafan sah bahawa tanah ini kini benar-benar menjadi milik peneroka.
""Kita sentiasa komited membela kebajikan warga FELDA dan pelbagai usaha sudah serta sedang dilaksanakan bagi menjamin hak, masa depan dan kemajuan masyarakat FELDA di seluruh negeri.
""Antara yang kerajaan negeri laksanakan ialah melantik seorang EXCO yang menguruskan hal ehwal FELDA di negeri ini,"" katanya pada Majlis Penyerahan Suratan Hak milik kepada 195 peneroka FELDA Triang 3 dan Dimensi Mini Karnival FELDA Pahang 2025 di FELDA Triang 3, di sini hari ini.
Turut hadir, Ahli Parlimen Bera, Datuk Seri Ismail Sabri Yaakob, Pengerusi FELDA,
Datuk Seri Ahmad Shabery Cheek dan Pengerusi Jawatankuasa Hal Ehwal FELDA, Koperasi dan Usahawan Pahang, Datuk Amizar Abu Adam.
Wan Rosdy berkata, kerajaan negeri sudah menubuhkan Sekretariat Muafakat FELDA Pahang sebagai jambatan penghubung antara komuniti peneroka dan pihaknya bagi menangani pelbagai isu serta keperluan warga FELDA.
Beliau berkata, peruntukan RM2 juta disediakan tahun ini bagi menjayakan projek itu.
""Kita ada Projek Skim Tanah Rakyat FELDA Pahang (STRFP) bagi Fasa 1 dengan 16,035 lot rumah ditawarkan kepada generasi baharu FELDA yang layak di seluruh negeri.
""Sebanyak RM500,000 pula diperuntukkan untuk melaksanakan Program Pembangunan Usahawan Generasi FELDA menerusi Program Usahawan Makmur. Semua inisiatif ini akan diteruskan dan diperkasakan dari semasa ke semasa,"" katanya.
Sementara itu, Ketua Peneroka FELDA Triang 3, Abdul Wahab Jusoh bersyukur kerana penantian 39 tahun berakhir selepas menerima suratan hak milik hari ini.
""Saya berterima kasih kepada kerajaan negeri yang memberi hak milik kepada kami khususnya generasi pertama dan kedua.
""Kami berikrar menjaga tanah diperoleh sebagai satu harta keluarga yang perlu diwarisi untuk generasi akan datang,"" katanya.
Peneroka generasi kedua, Zaleha Abu Kassim, 46, pula berkata beliau terharu kerana penantian selama 36 tahun untuk memiliki surat hak milik tercapai tetapi ibu dan bapanya sudah tiada.
""Andai ibu dan bapa saya masih ada, pasti mereka sangat gembira pada hari istimewa ini. Saya bersyukur dan berterima kasih kepada kerajaan negeri, serta berjanji menjaga hak milik tanah untuk adik beradik yang lain,"" katanya."
https://www.bharian.com.my/berita/nasional/2025/05/1397803/penyalahgunaan-dadah-pada-tahap-membimbangkan-zahid-hamidi,Penyalahgunaan dadah pada tahap membimbangkan - Zahid Hamidi,"Oleh BERNAMA - Mei 19, 2025 @ 3:34pm","PUTRAJAYA: Isu penyalahgunaan dadah kini berada pada tahap yang amat membimbangkan dan menjadi ancaman besar kepada keselamatan awam, kestabilan ekonomi dan struktur sosial negara, kata Timbalan Perdana Menteri, Datuk Seri Dr Ahmad Zahid Hamidi.
Beliau berkata, berdasarkan data terkini terdapat 192,857 penyalahgunaan dan penagih dadah di Malaysia, dan 61 peratus daripadanya berusia antara 15 hingga 39 tahun pada 2024.
""Sebanyak 96 peratus kumpulan ini terdiri lelaki yang didorong oleh pengaruh rakan sebaya dan rasa ingin mencuba,"" katanya dalam kenyataan selepas mempengerusikan Jawatankuasa Kabinet Membanteras Gejala Dadah di sini hari ini.
Ahmad Zahid berkata, negeri dengan kadar penyalahgunaan dadah tertinggi tertinggi ialah Kelantan dengan 1,130 individu per 100,000 penduduk, diikuti Terengganu (974), Perlis (965) dan Kedah (898).
Melihat kepada trend penyalahgunaan dadah dan cabaran memeranginya yang semakin kompleks, beliau berkata Pelan Komunikasi Antidadah 2025–2027 yang bersifat menyeluruh dan bersasar diluluskan hari ini.
Beliau berkata pelan itu menumpukan kepada pendekatan perubahan sikap, peningkatan kesedaran, dan penyampaian maklumat yang tepat melalui sinergi pelbagai agensi ke arah gerakan nasional melawan dadah secara kolektif.
Bagi pemantapan rawatan dan pemulihan, beliau berkata Pusat Saringan dan Penilaian Dadah (DAC) oleh Agensi Antidadah Kebangsaan (AADK), dengan pendekatan Single Point Entry dilaksanakan bagi mempercepat proses saringan dan intervensi bagi Orang Kena Tahan (OKT), tanpa perlu menunggu keputusan patologi.
""Hingga 5 April lalu, seramai 261 orang kena tuduh (OKT) menjalani penilaian di DAC Kuala Muda, Kedah,"" katanya.
Ahmad Zahid berkata, jawatankuasa berkenaan turut mengambil maklum dapatan Pusat Racun Negara mengenai kemunculan rokok elektronik atau vape berperisa 'mushroom' mengandungi sebatian psikoaktif seperti psilosibin, dan psilosin yang boleh menyebabkan halusinasi dan gangguan mental.
""Bahan ini berisiko tinggi kepada kanak-kanak, dan belia serta memerlukan tindakan penguatkuasaan segera dan lebih agresif,"" katanya.
Beliau turut memaklumkan bahawa Kementerian Dalam Negeri akan memanfaatkan Crime Data Network Analysis untuk mengenal pasti pola jenayah berkaitan dadah secara lebih terperinci sekali gus membantu perumusan strategi yang lebih bersasar serta efektif.
Ahmad Zahid berkata kerajaan tidak akan berkompromi dalam pelaksanaan Dasar Dadah Negara (DDN) yang merangkumi pencegahan, rawatan, pemulihan, dan penguatkuasaan.
Beliau menegaskan bahawa perjuangan membanteras dadah adalah tanggungjawab bersama dan memerlukan penglibatan aktif semua lapisan masyarakat, termasuk rakyat serta pertubuhan masyarakat sivil.
""Demi generasi masa depan yang bebas daripada ancaman dadah, kita tidak akan berganjak walau seinci pun dalam memerangi musuh nombor satu negara ini,"" katanya."
https://www.bharian.com.my/berita/nasional/2025/05/1397787/fmba-gesa-kerajaan-campur-tangan-perubahan-syarat-ambil-pekerja,FMBA gesa kerajaan campur tangan perubahan syarat ambil pekerja asing oleh FOMEMA,"Oleh Fahmy A Rosli - Mei 19, 2025 @ 2:50pm","KUALA LUMPUR: Gabungan Persatuan-Persatuan Perniagaan Malaysia (FMBA) menggesa campur tangan kerajaan untuk menangani cabaran operasi kewangan signifikan dihadapi perusahaan kecil dan sederhana (PKS) yang bergantung kepada pekerja asing susulan perubahan syarat Agensi Pemantauan dan Pemeriksaan Perubatan Pekerja Asing (FOMEMA).
Ia selepas FOMEMA pada Disember 2023 bertindak mengubah syarat dengan mewajibkan pemeriksaan tahunan bagi pekerja asing sepanjang tempoh pekerjaan mereka berbanding setiap dua tahun sebelum ini.
Perubahan itu menyaksikan peningkatan 8.9 peratus membabitkan yuran pemeriksaan daripada RM190 kepada RM208 bagi pekerja lelaki. Pekerja wanita pula, berlaku kenaikan 4.8 peratus daripada RM207 kepada RM217.
Pengerusi FMBA, Datuk Seri Abdul Malik Abdullah, mendakwa FOMEMA memaklumkan perubahan syarat dilakukan tanpa rundingan secukupnya dengan pihak berkepentingan sehingga ia bertukar menjadi titik tolak besar dalam landskap peraturan pekerja asing negara.
""Pengumuman perubahan dasar dibuat sehari sebelum pelaksanaannya mengakibatkan banyak PKS tidak bersedia untuk menampung kos tambahan dan penyesuaian operasi yang diperlukan,"" katanya dalam kenyataan hari ini.
Abdul Malik berkata pemeriksaan kesihatan secara tahunan didakwa turut membebankan pentadbiran PKS, sekali gus memerlukan sumber khas untuk penjadualan dan pengurusan pematuhan.
Pihaknya mendapati syarat baharu itu memberi cabaran terhadap perniagaan kecil yang hanya mempunyai keupayaan sumber manusia yang terhad.
Selain itu, beliau berkata FOMEMA turut menetapkan penyakit tidak berjangkit (NCD) yang tidak terkawal sebagai kriteria tidak layak untuk diterima bekerja membabitkan pekerja asing.
""NCD seperti hipertensi, diabetes dan kolesterol tinggi adalah lazim dalam kalangan rakyat Malaysia yang bekerja, yang turut menyumbang kepada produktiviti dan pertumbuhan negara.
""Penyakit-penyakit ini boleh dirawat dan dikawal. Negara seperti United Kingdom (UK) Jepun, Jerman, India dan China tidak meletakkan kriteria ini sebagai prasyarat meluluskan pekerjaan pekerja asing
Dalam pada itu, FMBA turut mencadangkan satu salinan laporan pemeriksaan kesihatan disediakan dan diberikan kepada pihak majikan yang tidak mempunyai akses rekod perubatan hasil saringan."
https://www.bharian.com.my/berita/nasional/2025/05/1397783/50-peratus-kes-hilang-kad-pengenalan-sepanjang-2024-babitkan-belia,50 peratus kes hilang kad pengenalan sepanjang 2024 babitkan belia,"Oleh Mohd Iskandar Ibrahim - Mei 19, 2025 @ 2:43pm","PUTRAJAYA: Sebanyak 142,535 atau 50 peratus daripada 285,568 kes kehilangan kad pengenalan sepanjang tempoh tahun lalu membabitkan belia berusia antara 15 hingga 30 tahun.
Menteri Belia dan Sukan, Hannah Yeoh, berkata angka itu amat membimbangkan kerana kad pengenalan adalah dokumen penting yang memberi pelbagai akses untuk urusan rasmi.
""Untuk golongan belia, daripada jumlah kes kehilangan kad pengenalan, lebih 136,000 kes adalah akibat kecuaian dan jumlah ini cukup besar.
""Jadi. golongan belia apabila mereka cuai akan terjadi risiko kecurian identiti dan penipuan, kedua menyebabkan kesulitan urusan rasmi, ketiga adalah kos (denda penggantian kad pengenalan baharu) dan masa penggantian serta akhir sekali mengakibatkan tekanan emosi,"" katanya.
Beliau berkata demikian pada sidang media selepas mempengerusikan mesyuarat penyelarasan kerjasama strategik bersama Jabatan Pendaftaran Negara (JPN) di sini, hari ini.
Berita lanjut menyusul"
https://www.bharian.com.my/berita/nasional/2025/05/1397781/jabatan-akauntan-negara-kesan-penipuan-dana-awam-rm18j,Jabatan Akauntan Negara kesan penipuan dana awam RM18j,"Ilah Hafiz Aziz - Mei 19, 2025 @ 2:40pm","KUALA LUMPUR: Jabatan Akauntan Negara Malaysia (JANM) mengesan penipuan dana kerajaan berjumlah RM18 juta sepanjang tempoh lima tahun sehingga 2024, termasuk RM10.4 juta membabitkan penjawat awam berkhidmat di sebuah jabatan Persekutuan di peringkat negeri.
Akauntan Negara, Nor Yati Ahmad, berkata kecurangan itu dikesan jabatan berkenaan berdasarkan laporan perakaunan yang diterima, termasuk daripada pihak ketiga.
""Setakat 2019 hingga 2024, berdasarkan transaksi yang JANM siasat, kita berjaya menyelesaikan dan mengesan dana kerajaan berjumlah RM18 juta yang hilang.
""Contohnya dalam satu kes, kita mengesan ada penjawat awam terbabit dalam kehilangan dana awam berjumlah RM10.4 juta di sebuah jabatan Persekutuan. Tindakan susulan sudah diambil oleh pihak berkuasa.
""Kes itu membabitkan kakitangan awam atau akauntan kerajaan yang menguruskan akaun berkenaan atau mereka yang mendapat capaian dalam proses kewangan itu,"" katanya.
Beliau menjelaskan demikian pada sidang media selepas Majlis Peluncuran Kumpulan Kerja Fraud Perakaunan, di sini hari ini. Majlis dirasmikan oleh Ketua Pesuruhjaya Suruhanjaya Pencegahan Rasuah Malaysia (SPRM), Tan Sri Azam Baki.
Katanya, manipulasi prosedur kewangan dan sistem perakaunan kerajaan antara salah laku sesetengah penjawat awam dalam kes penipuan perakaunan yang semakin serius hari ini.
Nor Yati berkata, kebanyakan modus operandi penipuan perakaunan membabitkan manipulasi prosedur dan proses kewangan serta pengubahan sistem seperti sistem perakaunan dan pengurusan kewangan.
""Selain mengambil tindakan agresif berdasarkan laporan daripada pihak ketiga dan sumber lain, jabatan ini turut mengamalkan pendekatan proaktif dengan memanfaatkan teknologi digital semasa.
""Ini termasuk menganalisis data kewangan untuk mengesan red flags dan anomalies dalam transaksi yang dilihat mencurigakan atau luar biasa,"" katanya.
Beliau berkata, JANM menjadikan proses berkenaan sebahagian daripada proses kerja standard di jabatan itu di seluruh negara.
Terdahulu dalam ucapannya, Nor Yati berkata, landskap baharu yang semakin mencabar dan kompleks susulan perkembangan teknologi dan sosio ekonomi di peringkat nasional dan global memerlukan pembabitan semua agensi awam setiap peringkat.
""Perkara ini boleh direalisasikan dengan menggalakkan kolaborasi dan perkongsian amalan terbaik dalam agensi sektor awam dan swasta bagi memperkukuh dan menambah baik dasar, peraturan dan metodologi dalam pencegahan fraud.
""Kerajaan Madani yang menekankan prinsip tatakelola dan integriti akan dapat meraih manfaat besar daripada pelaksanaan Kumpulan Kerja Fraud Perakaunan ini,"" katanya.
Beliau berkata, JANM memberikan komitmen penuh dalam menyokong dan membantu kumpulan kerja berkenaan mencapai objektif yang digariskan.
""Kami percaya bahawa melalui sinergi strategik ini, usaha membanteras fraud dapat dilaksanakan secara lebih efektif dan menyeluruh,"" katanya."
https://www.bharian.com.my/berita/nasional/2025/05/1397760/gangguan-pihak-ketiga-antara-punca-permohonan-cerai-di-johor,Gangguan pihak ketiga antara punca permohonan cerai di Johor meningkat,"Oleh Omar Ahmad - Mei 19, 2025 @ 2:02pm","JOHOR BAHRU: Johor mencatat peningkatan perceraian difailkan di Mahkamah Syariah seluruh negeri itu sejak enam tahun lalu dengan 7,306 kes direkodkan pada tahun lalu berbanding 7,174 kes pada 2023.
Pengerusi Jawatankuasa Hal Ehwal Agama Islam Johor, Mohd Fared Mohd Khalid, berkata antara punca perceraian disebabkan tiada persefahaman, masalah kewangan, pasangan tidak bertanggungjawab, gangguan pihak ketiga dan campur tangan luar (mentua atau ipar duai).
""Peningkatan paling ketara ialah tuntutan atau permohonan perceraian naik daripada 3,273 kes (2019) kepada 4,264 kes (2024). Bagi tuntutan pengesahan lafaz cerai, walaupun terdapat sedikit penurunan pada 2021 (1,856 kes), jumlahnya kembali meningkat kepada 2,462 kes pada 2024.
""Tuntutan pengesahan cerai taklik kekal rendah sepanjang tempoh itu antara 25 hingga 38 kes setahun, manakala tuntutan Khulu' atau tebus talak, kes juga kekal rendah dengan sedikit penurunan, daripada 10 kes (2019) kepada hanya lapan kes pada 2024.
""Pada masa sama, tuntutan fasakh mencatatkan penurunan ketara daripada 988 kes pada 2019 kepada hanya 545 kes pada 2024,"" katanya menjawab soalan lisan pada sidang Dewan Undangan Negeri (DUN) di Kota Iskandar di sini, hari ini.
Beliau berkata demikian ketika menjawab soalan Marina Ibrahim (PH - Skudai) adakah terdapat data daripada pejabat agama berkaitan kes kegagalan tuntutan nafkah apabila berlaku penceraian.
Mohd Fared berkata, dalam tempoh sama, lingkungan pasangan berumur 26 hingga 35 tahun adalah yang tinggi memfailkan perceraian iaitu 16,159 pasangan.
Katanya, ia diikuti pasangan berusia 36 hingga 45 tahun (10,517 pasnagan), umur 18 hingga 25 tahun (4,877 pasangan), umur 46 hingga 55 tahun (4,631 pasangan), umur 56 hingga 65 (1,715) dan 66 tahun ke atas (588 pasangan).
""Bagi jumlah keseluruhan kes tuntutan nafkah difailkan dari Mei 2024 hingga bulan lalu, sebanyak 371 kes iaitu 262 kes pada 2024 dan 109 kes setakat April lalu.
""Melalui Bahagian Sokongan Keluarga juga satu insentif berbentuk bantuan diberikan kepada mereka yang layak selepas siasatan dibuat dan diluluskan ahli mesyuarat.
""Sejak 2012 hingga Ogos 2023, Bahagian Sokongan Keluarga menyalurkan pendahuluan dana RM77,400 kepada bekas isteri yang layak melalui peruntukan dana disumbangkan Majlis Agama Islam Negeri Johor (MAIJ),"" katanya."
https://www.bharian.com.my/berita/nasional/2025/05/1397749/anak-penuhi-hasrat-ibu-tunaikan-haji,Anak penuhi hasrat ibu tunaikan haji,"BERNAMA - Mei 19, 2025 @ 1:52pm","MAKKAH: ""Mak, jangan risau, adik ada di sini. Adik akan pastikan mak dapat menunaikan ibadah haji dengan sempurna.""
Itu janji pembantu tadbir Hospital Sultanah Bahiyah, Alor Setar, Kedah, Mohd Rodzi Che Noh, 38, anak bongsu daripada tujuh beradik, yang menjadi pengiring kepada ibunya Sofiah Talib, 76, di Tanah Suci demi memenuhi hasrat wanita itu untuk menunaikan haji.
Berbekalkan kasih sayang dan tanggungjawab sebagai anak, lelaki dari Alor Setar itu tidak ragu-ragu untuk menyahut seruan haji bersama ibunya, meskipun terpaksa meninggalkan urusan peribadi demi memastikan ibunya dapat menunaikan rukun Islam kelima, dengan tenang dan sempurna.
""Sebagai seorang anak, sudah tentu kita ada rasa tanggungjawab dan sifat ingin membantu ibu bapa, lebih-lebih lagi apabila mereka mahu menunaikan hasrat yang lama terpendam. Apa impian mak, saya cuba penuhi.
""Ini cara saya membalas jasa mak membesarkan kami dengan penuh kasih sayang dan tanpa pernah merungut. Tak mampu saya gambarkan dengan kata-kata dan ini juga impian saya iaitu memastikan mak menunaikan haji dengan sempurna,"" katanya.
Mohd Rodzi berkata meskipun pergerakan ibunya terbatas disebabkan faktor usia, beliau tidak pernah jemu membantu insan kesayangannya menunaikan ibadah dengan sempurna, kerana pengorbanan wanita itu membesarkan mereka adik-beradik tanpa mengeluh.
""Mak kuat semangat dan sudah menyimpan wang untuk menunaikan haji sejak berusia 45 tahun. Mak suri rumah, jadi dia menabung duit bendang diusahakan ayah sedikit demi sedikit,"" katanya.
Mohd Rodzi berkata arwah bapanya sepatutnya menjadi pengiring, bagaimanapun meninggal dunia pada 2023, menjadikan dirinya sebagai satu-satunya harapan untuk menemani ibu yang merupakan bekas pesakit kanser payudara tahap dua.
Sementara itu, Sofiah bersyukur kerana impian mahu menunaikan haji sejak bertahun-tahun lepas kini menjadi kenyataan, selepas dirinya menerima khabar gembira bebas daripada kanser pada 2021.
""Alhamdulillah, seronok bila ada peneman. Kalau bersendirian, saya rasa tak mampu untuk datang tunaikan haji sebab saya memang tidak biasa seorang diri,"" katanya. – BERNAMA"
https://www.bharian.com.my/berita/nasional/2025/05/1397738/ketibaan-pelancong-china-ke-pulau-pinang-melonjak-21886-peratus,Ketibaan pelancong China ke Pulau Pinang melonjak 218.86 peratus,Date Not Found,"GEORGETOWN: Ketibaan pelancong dari China ke Pulau Pinang melonjak sebanyak 218.86 peratus pada 2024 berbanding tahun sebelumnya, sekali gus menjadikan China antara pasaran pelancongan luar negara terbesar di negeri itu.
EXCO Pelancongan dan Ekonomi Kreatif Pulau Pinang, Wong Hon Wai berkata peningkatan ketara itu adalah hasil pelbagai inisiatif proaktif oleh kerajaan negeri termasuk pengukuhan akses udara secara terus dari bandar-bandar utama China ke Pulau Pinang serta promosi agresif menerusi platform digital.
""Jumlah ketibaan pelancong China melalui ketibaan antarabangsa di Lapangan Terbang Antarabangsa Pulau Pinang (LTAPP) telah meningkat daripada 37,711 pada tahun 2023 kepada 120,245 pada tahun 2024.
""Ini merupakan peningkatan yang amat ketara berbanding hanya 5,918 pada tahun 2022 dan membuktikan bahawa China kekal sebagai pasaran utama pelancongan antarabangsa bagi negeri ini,"" katanya pada sidang Dewan Undangan Negeri (DUN) Pulau Pinang, di sini, hari ini.
Hon Wai (DAP-Paya Terubong) menjawab soalan Ong Ah Teong (DAP-Batu Lancang) mengenai strategi dan pencapaian kerajaan negeri dalam menerokai pasaran pelancongan dari China.
Mengulas lanjut, Hon Wai berkata antara usaha utama kerajaan negeri termasuk penambahan tujuh penerbangan terus baharu dari China ke Pulau Pinang sejak Ogos 2023 hingga April 2025 melibatkan syarikat penerbangan seperti Xiamen Airlines, Juneyao Airlines, Shenzhen Airlines, Shanghai Airlines, AirAsia, Hong Kong Express dan Sichuan Airlines.
Beliau berkata dalam masa yang sama, beberapa penerbangan sewaan dari China juga telah beroperasi bagi memenuhi permintaan pelancong selain pelbagai pendekatan promosi seperti penyertaan dalam pameran pelancongan di China, pengiklanan di platform dalam talian popular serta kerjasama dengan agensi pelancongan dalam talian (OTA) dan syarikat penerbangan bagi menawarkan pakej menarik.
Katanya, antara usaha lain yang dilaksanakan adalah penganjuran lawatan pengenalan melibatkan ejen pelancongan, media dan pempengaruh dari China khususnya bagi mempromosikan destinasi seperti Georgetown, Balik Pulau, Bukit Bendera dan Seberang Perai.
""Platform media sosial Xiaohongshu (Little Red Book) turut dimanfaatkan secara aktif bagi menarik minat pelancong muda dan komuniti berbahasa Mandarin menerusi kandungan tular berkaitan makanan jalanan, seni bina warisan serta lokasi fotografi menarik di negeri ini,"" katanya."
https://www.bharian.com.my/berita/nasional/2025/05/1397737/sidang-kemuncak-asean-6-lebuh-raya-25-jalan-utama-ditutup,"Sidang Kemuncak ASEAN: 6 lebuh raya, 25 jalan utama ditutup, dilencongkan","Oleh Nor Azizah Mokhtar - Mei 19, 2025 @ 1:20pm","KUALA LUMPUR: Enam lebuh raya dan 25 jalan utama di sekitar ibu negara akan ditutup dan dilencongkan secara berperingkat sempena Sidang Kemuncak ASEAN Ke-46 yang berlangsung minggu ini.
Pengarah Jabatan Siasatan dan Penguatkuasaan Trafik (JSPT) Bukit Aman, Datuk Seri Mohd Yusri Hassan Basri, berkata penutupan dan lencongan jalan dilakukan secara berjadual mengikut keperluan pergerakan delegasi dan tahap keselamatan.
Langkah itu, katanya, membabitkan kawalan laluan dan pergerakan konvoi delegasi dari hotel penginapan ke lokasi mesyuarat serta tempat lawatan rasmi bermula 23 hingga 28 Mei.
Menurutnya, penutupan dan lencongan jalan akan bermula seawal jam 7.30 pagi dan dijangka berterusan secara berperingkat hingga 8 malam sepanjang tempoh persidangan.
""Tindakan penutupan laluan akan dilaksanakan 30 minit sebelum waktu pergerakan delegasi dan dibuka semula selepas semua kenderaan rasmi tiba ke lokasi ditetapkan.
""Antara lokasi yang yang diguna dalam pergerakan ialah laluan dari Lapangan Terbang Antarabangsa Kuala Lumpur (KLIA) dan Lapangan Terbang Sultan Abdul Aziz Shah (LTSAAS), Subang ke pusat bandar, penginapan rasmi, Kuala Lumpur Convention Centre (KLCC) dan Istana Negara,"" katanya.
Beliau berkata demikian pada sidang media selepas menyampaikan amanat pada Majlis Amanat Petugas Sumber Manusia Sidang Kemuncak ASEAN Ke-46 di Pusat Latihan Polis (PULAPOL) Kuala Lumpur, hari ini.
Tambah Mohd Yusri, kawalan trafik juga membabitkan enam lebuh raya utama, iaitu Lebuhraya Maju Expressway (MEX), Lebuhraya Duta–Ulu Klang (DUKE), Lebuhraya Bertingkat Ampang–Kuala Lumpur (AKLEH), Lebuhraya Pantai Baru (NPE), Lebuhraya Shah Alam (KESAS) dan Terowong SMART.
Selain itu, sebanyak 25 jalan utama di sekitar Lembah Klang turut yang diguna dalam kawalan pergerakan, termasuk Jalan Tun Razak, Jalan Bukit Bintang, Jalan Ampang, Jalan Sultan Ismail, Jalan Raja Chulan, Jalan P Ramlee, Jalan Kia Peng, Jalan Pinang, Jalan Conlay, Jalan Stonor, Jalan Perak, Jalan Tun Ismail, Jalan Kuching, Jalan Sultan Salahuddin, Jalan Damansara, Jalan Mahameru, Jalan Raja Laut, Jalan Parlimen, Jalan Travers, Jalan Bangsar, Jalan Maarof, Jalan Syed Putra, Jalan Istana, Jalan Sungai Besi dan Jalan Loke Yew.
""Kami menasihatkan orang ramai agar tidak melalui laluan yang yang diguna dengan penutupan dan lencongan, serta merancang perjalanan lebih awal.
""Gunakan laluan alternatif dan pengangkutan awam seperti Transit Aliran Ringan (LRT), Transit Aliran Massa (MRT) dan Monorel bagi mengelakkan kesesakan teruk di kawasan strategik ibu kota,"" katanya.
Beliau berkata, JSPT turut bekerjasama dengan Dewan Bandaraya Kuala Lumpur (DBKL), Jabatan Pengangkutan Jalan (JPJ), Lembaga Lebuhraya Malaysia (LLM), Kementerian Kerja Raya (KKR) serta konsesi lebuh raya lain dalam pelaksanaan kawalan laluan.
Dalam pada itu, Mohd Yusri turut mengingatkan orang ramai turut supaya tidak meletak kenderaan di bahu jalan, kawasan larangan atau lokasi yang boleh menghalang laluan delegasi.
""Kita akan menggunakan lori Kembalik (kenderaan tunda) untuk menunda mana-mana kenderaan yang dikenal pasti mengganggu laluan dan tidak dapat dikesan pemiliknya.
""Kami mohon kerjasama semua premis dan syarikat di kawasan tumpuan supaya memastikan tiada kakitangan meletakkan kenderaan secara sembarangan sepanjang persidangan berlangsung,"" katanya."
https://www.bharian.com.my/berita/nasional/2025/05/1397722/jspt-kerah-789-petugas-lebih-500-aset-trafik-kawal-sidang-kemuncak,"JSPT kerah 789 petugas, lebih 500 aset trafik kawal Sidang Kemuncak ASEAN","Oleh Nor Azizah Mokhtar - Mei 19, 2025 @ 1:02pm","KUALA LUMPUR: Seramai 789 pegawai dan anggota Jabatan Siasatan dan Penguatkuasaan Trafik (JSPT) digerakkan ke ibu negara sempena Sidang Kemuncak ASEAN Ke-46 yang berlangsung di ibu kota minggu ini, bersama 539 aset trafik pelbagai jenis.
Penugasan membabitkan pegawai trafik, anggota pengiring, pasukan kawalan penutupan laluan serta kawalan persimpangan jalan utama yang mula melapor diri sejak semalam.
Pengarah JSPT Bukit Aman, Datuk Seri Mohd Yusri Hassan Basri, berkata kesiapsiagaan tinggi diperlukan kerana pergerakan delegasi asing bermula secara berperingkat pada 23 Mei.
Beliau berkata, JSPT akan menggunakan sepenuhnya aset trafik termasuk motosikal pengiring, kereta peronda dan kamera sistem On Board Camera (OBC) untuk memastikan tahap pematuhan dan keberkesanan kawalan.
""Sebahagian besar petugas terdiri daripada pegawai dan anggota JSPT Kuala Lumpur, dibantu kontinjen lain serta elemen sokongan dari Bukit Aman.
""Kesemua mereka sudah diberikan taklimat dan latihan bagi memastikan mereka tahu peranan masing-masing, termasuk jika berlaku sebarang insiden tak dijangka,"" katanya.
Beliau berkata demikian dalam sidang media selepas menyampaikan amanat pada Majlis Amanat Petugas Sumber Manusia Sidang Kemuncak ASEAN Ke-46 di Pusat Latihan Polis (PULAPOL) Kuala Lumpur, hari ini.
Tambah beliau, JSPT turut menggerakkan pelbagai aset trafik termasuk 36 kenderaan peronda (MPV), 313 motosikal berkuasa besar, 190 motosikal kecil, serta alat perhubungan radio.
""Semua aset digunakan sepenuhnya untuk mengawal lalu lintas, mengiringi pergerakan delegasi serta memantau pematuhan undang-undang jalan raya,"" katanya.
Selain itu, tambahnya kenderaan Kembalik (trak tunda) turut disediakan bagi menangani kenderaan tersadai atau menghalang laluan sebagai sebahagian daripada kesiapsiagaan menghadapi insiden luar jangka.
Jelas beliau, fasa raptai atau 'dry run' tugas kawalan trafik akan dilaksanakan membabitkan ujian laluan, kawalan persimpangan dan pengiring delegasi dilaksanakan pada 21 dan 22 Mei ini.
""Operasi penuh pula akan bermula pada 23 Mei hingga 28 Mei ini, selari dengan ketibaan delegasi asing secara berperingkat.
""Seramai 789 petugas trafik dikhususkan untuk tugasan sepanjang persidangan, terdiri daripada 55 pegawai kanan dan 734 anggota polis berpangkat rendah.
""Mereka ini adalah pasukan utama yang akan mengawal kelancaran laluan serta keselamatan konvoi delegasi,"" katanya.
Mohd Yusri menambah beberapa laluan utama di ibu negara termasuk lebuh raya akan ditutup atau dilencongkan secara berperingkat bagi memberi laluan kepada pergerakan delegasi.
""Operasi penguatkuasaan juga akan dilakukan di sekitar ibu kota bagi memastikan tiada halangan pada laluan yang ditetapkan.
""Sebarang halangan lalu lintas atau parkir akan diambil tindakan ditunda oleh petugas trafik selain OP Samseng jalanan dan motosikal dilaksanakan secara berterusan,"" katanya.
Dalam pada itu, katanya kenderaan perdagangan dan kenderaan berat juga dilarang untuk memasuki pusat bandar pada waktu puncak.
""Kenderaan berat dilarang memasuki pusat bandar bermula hari ini bermula jam 6.30 pagi hingga 7.30 pagi dan jam 4.30 petang hingga 7.30 malam.
""Tindakan penguatkuasaan akan diambil terhadap pengguna jalan raya yang berdegil dan melakukan kesalahan sepanjang tempoh itu,"" katanya
Dalam pada itu, katanya orang ramai diingatkan supaya merancang perjalanan lebih awal, mematuhi arahan petugas trafik serta mengelak laluan yang ditutup dan digalakkan menggunakan pengangkutan awam."
https://www.bharian.com.my/berita/nasional/2025/05/1397717/6-agensi-kerajaan-1-badan-profesional-tubuh-kumpulan-kerja-fraud,"6 agensi kerajaan, 1 badan profesional tubuh Kumpulan Kerja Fraud Perakaunan tangani ketirisan dana awam","Oleh Ilah Hafiz Aziz - Mei 19, 2025 @ 12:54pm","KUALA LUMPUR: Enam agensi kerajaan termasuk Suruhanjaya Pencegahan Rasuah Malaysia (SPRM) menubuhkan Kumpulan Kerja Fraud Perakaunan (KKFP) sebagai satu sistem amaran awal yang mampu mengesan ketirisan dalam perolehan dan agihan dana awam semakin membimbangkan.
Dipengerusikan Ketua Pesuruhjaya SPRM, Tan Sri Azam Baki, agensi lain membabitkan Jabatan Audit Negara (JAN), Jabatan Akauntan Negara Malaysia (JANM), Suruhanjaya Syarikat Malaysia (SSM), Lembaga Hasil Dalam Negeri Malaysia (LHDN) dan Universiti Teknologi MARA (UiTM).
Institut Akauntan Malaysia (MIA) menjadi badan profesional yang turut menyertai KKFP.
Penubuhan kumpulan kerja bukan sahaja menyumbang kepada isu pencegahan, pengesanan dan penyelarasan kes-kes fraud perakaunan malah melaksanakan tindakan yang kolektif, sistematik dan mampan.
Azam dalam ucapan pada Majlis Peluncuran KKFP, berkata, jenayah kewangan hari ini tidak lagi dilakukan secara terang-terangan, sebaliknya ia berselindung di sebalik taktik fraud seperti pemalsuan dokumen perniagaan dan penggunaan syarikat proksi.
Taktik fraud lain, katanya, adalah menghalalkan transaksi rasuah dengan menyamarkan ia sebagai kos operasi syarikat.
""Sebagai contoh, ia melalui yuran perunding, perbelanjaan hiburan, atau kos pembangunan serta aliran wang yang disusun melalui beberapa lapisan transaksi bagi menyukarkan pengesanan jejak wang.
""Tipologi rasuah kini jauh lebih kompleks dan rumit dan lebih membimbangkan, hampir kesemua taktik penipuan ini melalui proses dan sistem perakaunan dan pengauditan.
""Justeru, jika proses dan sistem ini tidak cukup telus atau dikendalikan oleh individu yang lemah integriti, maka ia bukan sahaja gagal berfungsi sebagai 'gatekeepers' (benteng), malah boleh menjadi medan untuk menutupinya dan menjadi 'enablers' (pemudah cara).
""Hal ini menjadikan tugas SPRM semakin mencabar dalam mendedahkan jejak jenayah yang disusun dengan rapi,"" katanya.
Yang turut hadir Akauntan Negara Malaysia, Nor Yati Ahmad; Ketua Audit Negara, Datuk Seri Wan Suraya Wan Mohd Radzi; Naib Canselor UiTM, Profesor Datuk Dr Shahrin Sahib; Ketua Pegawai Eksekutif LHDN, Datuk Dr Abu Tariq Jamaluddin; Ketua Pegawai Eksekutif SSM, Datuk Nor Azimah Abdul Aziz dan Presiden MIA, Datuk Seri Dr Mohamad Zabidi Ahmad.
Mengulas lanjut, beliau berkata, angka dalam kajian rasuah seperti kerugian sebanyak RM277 bilion atau purata RM55 bilion setahun berdasarkan anggaran Kumulatif Keluaran Dalam Negara Kasar (KDNK) menjadi petunjuk jelas bagaimana rasuah turut membuka ruang kepada pelbagai jenayah lain.
""Antara jenayah itu pemalsuan dokumen, manipulasi dalam penyediaan penyata kewangan dan penyelewengan wang syarikat dilihat merosakkan keutuhan dasar, proses, sistem dan penyampaian kerajaan serta sektor swasta.
""Kesan akhirnya ialah ketirisan berskala besar, kehilangan keyakinan pelabur dan rakyat, serta kemunduran kemajuan negara,"" katanya.
Justeru beliau menegaskan, agensi kerajaan tidak boleh lagi melangkah dan bergerak secara terpisah, seolah-olah setiap agensi berlayar dalam kapal sendiri namun ia menuju destinasi yang kabur.
""KKFP ialah peta koordinasi yang menyatukan haluan dan memperkukuh pelayaran kita dalam menangani jenayah kewangan yang kian mencabar.
""Ia menggabungkan kepakaran pelbagai agensi. Ia juga melambangkan iltizam kolektif kita untuk bertindak secara sistematik, terancang dan bersama-sama dalam melindungi sistem kewangan negara daripada dieksploitasi oleh penipuan dan memastikan akauntabiliti terhadap setiap sen wang yang diuruskan,"" katanya.
Azam berkata, KKFP akan menjadi sistem amaran awal yang mengesan ketirisan dalam perolehan dan agihan dana awam; dan menjadi pemangkin reformasi dalam penyampaian laporan kewangan yang telus dan bertanggungjawab.
Katanya, KKFP dijangka berpotensi menjadi satu 'game changer' dalam landskap pengurusan integriti."
https://www.bharian.com.my/berita/nasional/2025/05/1397707/muktamadkan-segera-kerjasama-petronas-petros-wan-junaidi,"Muktamadkan segera kerjasama PETRONAS, PETROS - Wan Junaidi","Oleh Mohd Roji Kawi - Mei 19, 2025 @ 12:11pm","KUCHING: Yang di-Pertua Negeri Sarawak, Tun Dr Wan Junaidi Tuanku Jaafar menghargai persetujuan Perdana Menteri, Datuk Seri Anwar Ibrahim dan Kerajaan Persekutuan terhadap langkah Sarawak melantik Petroleum Sarawak Berhad (PETROS) sebagai agregator gas tunggal di negeri ini.
Beliau berkata, langkah kerajaan Sarawak itu dibuat mengikut Ordinan Pengagihan Gas 2016 (DGO), berkuat kuasa pada Mac lalu yang memberikan kuasa kawal selia gas kepada negeri.
""Kerajaan Sarawak mempunyai kuasa eksekutif dan legislatif untuk menggubal undang-undang mengenai elektrik dan pengedaran gas.
""Ini adalah selaras dengan rekomendasi daripada Laporan Jawatankuasa Antara Kerajaan (IGC) 1962 yang dilaksanakan menerusi Borneo States (Legislative Power) Order, 1963 yang dibuat oleh Yang di-Pertuan Agong menurut Artikel 95C Perlembagaan Persekutuan,"" katanya.
Beliau berkata demikian dalam ucapan sempena Istiadat Pembukaan Penggal Keempat, Dewan Undangan Negeri (DUN) Sarawak Ke-19, hari ini.
Wan Junaidi berkata, hak perlembagaan itu harus dihormati untuk membolehkan PETROS melaksanakan peranannya sebagai agregator gas tunggal di negeri ini.
""Ia bagi memastikan pembangunan industri gas di Sarawak terus menyumbang kepada ekonomi Sarawak dan negara,"" katanya.
Sehubungan itu, beliau mahu kerjasama antara PETROS dan Petroliam Nasional Berhad (PETRONAS) dapat dimuktamadkan dengan segera.
""Kerjasama itu penting kerana ia akan membawa banyak kebaikan dalam pembangunan rantaian industri minyak dan gas di Sarawak untuk kemakmuran bersama,"" katanya.
Persidangan DUN Sarawak berlangsung selama lapan hari bermula hari ini hingga 28 Mei.
Sebanyak enam Rang Undang-Undang (RUU) akan dibentang menteri sepanjang persidangan kali ini.
RUU terbabit ialah Perbekalan Tambahan 2024/2025 yang akan dibentangkan oleh Timbalan Premier yang juga Menteri Kewangan dan Ekonomi Baru Kedua, Datuk Amar Douglas Uggah Embas dan beliau juga akan membentang RUU Perbekalan Tambahan 2025/2025.
Uggah juga akan membentangkan RUU Kumpulan Wang Amanah Pembangunan Infrastruktur (Pembubaran) 2025
Menteri Pendidikan, Inovasi dan Pembangunan Bakat, Datuk Seri Roland Sagah Wee Inn pula akan membentangkan RUU Pusat Biodiversiti 2025.
Timbalan Premier yang juga Menteri Sumber Asli dan Pembangunan Bandar Kedua, Datuk Amar Awang Tengah Ali Hasan, akan membentangkan RUU Pindaan Akta Tanah 2025.
Seterusnya, RUU Kerajaan Tempatan 2025 akan dibentangkan oleh Timbalan Premier merangkap Menteri Kesihatan Awam, Perumahan dan Kerajaan Tempatan Datuk Amar Dr Sim Kui Hian.
Bacaan pertama bagi kesemua RUU itu akan dilakukan pada hari kedua persidangan manakala bacaan kedua dan ketiga pada 21 dan 22 Mei."
https://www.bharian.com.my/berita/nasional/2025/05/1397699/kepengerusian-asean-2025-datuk-bandar-tinjau-kerja-kerja-pengindahan,Kepengerusian ASEAN 2025: Datuk Bandar tinjau kerja-kerja pengindahan ibu kota,"Oleh Noor Hafizah Ahmad Jaafar - Mei 19, 2025 @ 11:41am","KUALA LUMPUR: Datuk Bandar Kuala Lumpur, Datuk Seri Dr Maimunah Mohd Sharif meninjau kerja-kerja mengindahkan dan menaik taraf sekitar ibu kota sebagai persiapan Kuala Lumpur sebagai lokasi utama Kepengerusian ASEAN 2025.
Sesi membabitkan tinjauan ke 11 lokasi strategik termasuk Jalan Parlimen, KL Sentral, Jalan Travers, Bulatan KTM, Dataran Merdeka, Kolam Biru, Jalan Sultan Ismail, Jalan Ampang serta kawasan utama Bukit Bintang.
Dewan Bandaraya Kuala Lumpur (DBKL) dalam kenyataan di Facebook berkata antara elemen yang diberi perhatian termasuk pemasangan arca ASEAN, pencahayaan impak, penaiktarafan landskap, laluan basikal, kerja-kerja penurapan jalan serta penyelenggaraan infrastruktur awam oleh jabatan-jabatan teknikal agensi itu.
""Sesi ini mencerminkan komitmen berterusan DBKL dalam memastikan Kuala Lumpur bersedia tampil sebagai sebuah bandar raya yang bersih, moden dan berdaya saing untuk menerima kehadiran delegasi antarabangsa sebagai tuan rumah Persidangan ASEAN 2025,"" katanya.
Turut hadir pada sesi lawatan Pengarah Eksekutif Pembangunan Sosioekonomi DBKL, Tuan Isma di Sakirin; Pengarah Eksekutif Pengurusan Projek DBKL, Mohamad Hamim dan pegawai kanan dari jabatan dalaman DBKL.
""Persiapan Kuala Lumpur sebagai lokasi utama untuk Kepengerusian ASEAN 2025 sememangnya menjadi keutamaan DBKL,"" menurut kenyataan itu.
Sidang kemuncak ASEAN ke-46 akan diadakan pada 26 dan 27 Mei ini, manakala Sidang Kemuncak ASEAN bersama Rakan Dialog bermula penghujung Oktober.
Mesyuarat pada 27 Mei pula akan membabitkan ketua-ketua negara ASEAN dengan ketua negara Majlis Kerjasama Teluk (GCC).
Malaysia secara rasmi memegang jawatan Pengerusi ASEAN bermula 1 Januari lalu dengan tema ""Keterangkuman dan Kemampanan"" yang mencerminkan aspirasi negara untuk membentuk ASEAN yang bersatu dan makmur."
https://www.bharian.com.my/berita/nasional/2025/05/1397685/eaic-rujuk-syor-hukuman-terhadap-pengarah-aadk-negeri-sembilan,EAIC rujuk syor hukuman terhadap Pengarah AADK Negeri Sembilan kepada PBTT,"Oleh Nurul Hidayah Bahaudin - Mei 19, 2025 @ 11:18am","KUALA LUMPUR: Suruhanjaya Integriti Agensi Penguatkuasaan (EAIC) merujuk syor hukuman terhadap Pengarah Agensi Penguatkuasaan Antidadah Kebangsaan (AADK) Negeri Sembilan yang gagal memberi arahan tepat serta ingkar perintah berkaitan serbuan di sebuah kelab malam di negeri itu kepada Pihak Berkuasa Tatatertib (PBTT).
EAIC dalam kenyataan memaklumkan pihaknya menerima aduan berhubung pengarah berkenaan yang dikatakan mengeluarkan arahan untuk menjalankan serbuan ke atas kelab malam itu pada waktu siang sedangkan aduan diterima daripada pengadu berkaitan aktiviti jenayah berlaku pada waktu malam.
""Operasi serbuan ke atas kelab malam itu juga dikatakan dilakukan tanpa mendapatkan kebenaran dan kelulusan khas Pengarah Penguatkuasaan, Bahagian Penguatkuasaan dan Keselamatan Ibu Pejabat AADK.
""Siasatan mendapati pengarah berkenaan gagal memberi arahan yang tepat kepada pegawai AADK serta ingkar perintah kerana tidak mendapatkan kebenaran dan kelulusan khas Pengarah Penguatkuasaan sebagaimana dinyatakan dalam Garis Panduan Pelaksanaan Operasi Penguatkuasaan; Operasi Tempat Hiburan.
""Justeru itu, EAIC memutuskan untuk merujuk syor hukuman terhadap Pengarah AADK Negeri Sembilan kepada PBTT,"" katanya."
https://www.bharian.com.my/berita/nasional/2025/05/1397681/pulau-pinang-rekod-lebihan-rm653-juta-sehingga-mac,Pulau Pinang rekod lebihan RM65.3 juta sehingga Mac,"Oleh Siti Aminah Mohd Yusof - Mei 19, 2025 @ 11:05am","GEORGETOWN: Kerajaan Pulau Pinang mencatatkan kedudukan kewangan kukuh apabila merekodkan lebihan sebanyak RM65.3 juta setakat 31 Mac lalu.
Ketua Menteri, Chow Kon Yeow, berkata lebihan itu dicapai hasil pendapatan negeri berjumlah RM268.46 juta berbanding perbelanjaan sebanyak RM203.19 juta dalam tempoh berkenaan.
Beliau yang juga EXCO Kewangan, Pembangunan Tanah dan Komunikasi negeri turut memaklumkan kedudukan semasa Kumpulan Wang Disatukan setakat 30 April lalu menunjukkan peningkatan kepada RM1.54 bilion.
""Jumlah itu merangkumi Akaun Hasil Disatukan sebanyak RM199.22 juta dan Akaun Amanah Disatukan sebanyak RM1.34 bilion. Ini menunjukkan peningkatan berbanding kedudukan pada akhir tahun kewangan 2024 yang belum diaudit iaitu RM1.38 bilion.
""Ketika itu, Akaun Hasil Disatukan mencatat RM155.94 juta manakala Akaun Amanah Disatukan adalah RM1.23 bilion,"" katanya pada Mesyuarat Pertama Penggal Ketiga Dewan Undangan Negeri (DUN) Puau Pinang ke-15 di sini, hari ini.
Kon Yeow (DAP-Padang Kota) menjawab soalan lisan dikemukakan Goh Choon Aik (PKR-Bukit Tambun) berhubung penyata kewangan kerajaan negeri bagi tahun 2024 dan pendapatan dan perbelanjaan terkini bagi tahun 2025.
Mengulas lanjut, Kon Yeow berkata, bagi 2024, kerajaan negeri mengakhiri tahun kewangan dengan kurangan semasa sebanyak RM174.09 juta, iaitu lebih rendah berbanding tahun sebelumnya iaitu RM358.80 juta.
""Kurangan ini adalah hasil daripada kutipan pendapatan berjumlah RM810.46 juta, berbanding perbelanjaan mengurus RM719.55 juta dan pindahan ke Kumpulan Wang Pembangunan sebanyak RM265 juta.
""Kerajaan negeri turut menerima pendahuluan sebanyak RM100 juta daripada Kerajaan Persekutuan yang antara lain menyumbang kepada peningkatan dalam Akaun Amanah Disatukan,"" katanya.
Beliau berkata kerajaan negeri melaksanakan inisiatif mengenal pasti sumber hasil baharu menerusi dua bengkel iaitu Bengkel Semakan Kadar, Prosedur Kutipan Hasil dan Isu Tunggakan pada 2 hingga 4 Ogos tahun lalu serta Bengkel Halatuju Peningkatan Hasil Pentadbiran dan Agensi Kerajaan Negeri Pulau Pinang pada 15 hingga 18 Januari lalu.
Kon Yeow menerusi dokumen lampiran yang diedarkan kemudiannya berkata, dapatan kedua-dua bengkel itu menghasilkan 24 strategi peningkatan dan pemantapan hasil dan daripada jumlah itu sebanyak sembilan strategi sedang dalam pelaksanaan tahun ini.
Antara sembilan strategi ialah melaksanakan kutipan tunggakan cukai petak RM6 juta tahun ini selain mencadangkan lelongan tanah-tanah kerajaan contohnya membabitkan tanah yang dilucut hak di bawah Seksyen 100 Kanun Tanah Negara (KTN) atau tanah milik kerajaan bernilai tinggi dan berpotensi untuk dilelong.
Langkah yang digariskan termasuk semakan semula kadar lesen minuman keras dengan surat cadangan kenaikan bertarikh 22 Januari 2025 telah dihantar kepada Kementerian Kewangan selain meningkatkan caj rawatan pembedahan, jualan ubat dan perkhidmatan haiwan seperti kadar bayaran yang telah diluluskan dalam Warta Kerajaan Pulau Pinang."
https://www.bharian.com.my/berita/nasional/2025/05/1397679/australia-berunding-dengan-malaysia-untuk-pertingkat-perdagangan,Australia berunding dengan Malaysia untuk pertingkat perdagangan eksport daging halal,"Oleh BERNAMA - Mei 19, 2025 @ 10:58am","KUALA LUMPUR: Australia ketika ini sedang berunding dengan Malaysia mengenai perkongsian strategik untuk meningkatkan industri eksport daging halalnya.
Pesuruhjaya Tinggi Australia ke Malaysia, Danielle Heinecke, berkata hasil rundingan akan menjadi penting pada masa depan, bukan sahaja dari segi kelebihan perbandingan dalam pertanian, tetapi juga teknologi membabitkan pertanian dan aspirasi Malaysia dalam industri halal.
""Terdapat banyak peluang dan kami berharap dapat memuktamadkan perkongsian melalui rundingan yang sudah kami usahakan dengan Malaysia,"" katanya ketika ditemui selepas menjadi tetamu program The Nation terbitan Bernama TV bertajuk ""Diplomatic Dispatch: Australia–Malaysia: Partners in a Changing Indo-Pacific"".
Heinecke berkata, kira-kira 17 pengeksport daging Australia yang berdaftar dengan Jabatan Kemajuan Islam (JAKIM) yang memenuhi piawaian halal tinggi ditetapkan JAKIM, mengeksport ke Malaysia.
ADVERTISEMENT
Tahun lalu, Australia mengeksport 38,220 tan daging biri-biri halal dan 13,511 tan daging lembu serta daging lembu halal ke Malaysia, masing-masing bernilai A$249.26 juta dan A$120.83 juta (A$1=RM2.75), menurut angka disediakan Suruhanjaya Tinggi Australia.
Malaysia juga menjadi pasaran eksport daging merah kedua terbesar Australia di Asia Tenggara selepas Indonesia dari segi jumlah, menurut 'Meat and Livestock Australia"", sebuah penerbitan yang menyediakan gambaran pasaran eksport daging lembu dan daging biri-biri ke Malaysia.
Penerbitan itu juga berkata, rakyat Malaysia mempunyai penggunaan daging lembu perkapita tertinggi dalam kalangan negara ASEAN iaitu 8.8 kilogram (kg) untuk setiap orang pada 2024.
Sementara itu, Heinecke berkata, hubungan ekonomi antara kedua-dua negara diperkukuh lagi oleh Perjanjian Perdagangan Bebas Malaysia-Australia (MAFTA) yang memudahkan perdagangan barangan, perkhidmatan serta pelaburan.
Malaysia ialah rakan dagangan kedua terbesar Australia di ASEAN dan rakan kongsi ke-10 terbesarnya secara keseluruhan dengan jumlah perdagangan pada 2023-2024 bernilai A$33 bilion.
Heinecke berkata, hubungan ekonomi dan perdagangan Australia dengan Malaysia adalah matang, komprehensif serta saling melengkapi.
""Pada 2023-24, Malaysia adalah rakan dagang dua hala kedua terbesar kami dalam kalangan negara anggota ASEAN dan rakan kongsi ke-10 terbesar secara keseluruhan,"" katanya.
Terdapat beberapa jenama runcit Australia di Malaysia, antaranya termasuk Aesop, Arnott's, Blackmores, Boost Juice, Cotton On, Harvey Norman dan King Living.
Terdahulu ketika program itu, beliau berkata Canberra sedang mempergiatkan libat urus ekonominya di Asia Tenggara khususnya melalui misi perdagangan dan pelaburan disasarkan.
""Kami membawa misi perdagangan dan pelaburan ke sini yang berpusat di sekitar Energy Asia dan juga meneroka peluang dalam Zon Ekonomi Khas Johor-Singapura.
""Australia adalah pelabur teknologi digital keempat terbesar di Malaysia,"" katanya.
Beliau berkata, usaha niaga Malaysia yang berjaya di Australia termasuk projek tenaga boleh baharu Gentari dan inisiatif infrastruktur pengangkutan berteknologi tinggi Gamuda sebagai libat urus ekonomi dua hala yang memberi manfaat kepada kedua-dua negara.
Selain MAFTA, Malaysia dan Australia adalah anggota Perjanjian Perdagangan Bebas ASEAN-Australia-New Zealand (AANZFTA), Perkongsian Ekonomi Komprehensif Serantau (RCEP), dan Perjanjian Komprehensif dan Progresif untuk Perkongsian Trans-Pasifik (CPTPP). – BERNAMA"
https://www.bharian.com.my/berita/nasional/2025/05/1397670/dakwaan-kerajaan-persekutuan-lengahkan-pengeluaran-sop-ree-adalah,Dakwaan Kerajaan Persekutuan lengahkan pengeluaran SOP REE adalah tidak berasas - Nik Nazmi,"BERNAMA - Mei 19, 2025 @ 10:32am","PUTRAJAYA: Dakwaan kononnya Kerajaan Persekutuan melengahkan pengeluaran prosedur operasi standard (SOP) bagi perlombongan unsur nadir bumi (REE) adalah tidak berasas, kata Menteri Sumber Asli dan Kelestarian Alam, Nik Nazmi Nik Ahmad.
Nik Nazmi dalam satu kenyataan hari ini berkata SOP Perlombongan REE di Malaysia telah disediakan dan diedarkan kepada semua kerajaan negeri melalui surat bertarikh 20 Disember 2023.
SOP ini merangkumi panduan lengkap dari sudut teknikal, pematuhan alam sekitar, pemulihan kawasan lombong serta kawal selia pengeksportan.
""SOP yang dimaksudkan adalah dokumen rujukan menyeluruh berasaskan perundangan sedia ada. Ia telah disusun untuk membolehkan kerajaan negeri menyesuaikan pelaksanaannya mengikut undang-undang negeri masing-masing.
""Sehubungan dengan itu, sebarang kelewatan atau kekangan pada peringkat negeri tidak seharusnya diletakkan sepenuhnya di bahu Kerajaan Persekutuan,"" katanya.
Kenyataan itu dikeluarkan merujuk dakwaan Menteri Besar Kedah, Datuk Seri Muhammad Sanusi Md Nor yang mengatakan seolah-olah berlaku kelewatan disengajakan oleh Kerajaan Persekutuan, dalam mengeluarkan SOP bagi perlombongan REE, dengan niat menghalang kemajuan negeri-negeri di bawah Perikatan Nasional (SG4).
Nik Nazmi berkata Kementerian Sumber Asli dan Kelestarian Alam (NRES) menegaskan bahawa sebarang aktiviti perlombongan REE adalah dilarang di kawasan Hutan Simpan Kekal (HSK), Kawasan Sensitif Alam Sekitar (KSAS) dan kawasan rizab perlindungan.
""Bagaimanapun, aktiviti di kawasan lain masih boleh diteruskan, tertakluk kepada pematuhan dasar, akta dan garis panduan yang ditetapkan,"" katanya.
Berkaitan kenyataan kononnya SOP bagi eksplorasi REE masih belum disediakan, beliau menegaskan bahawa aktiviti eksplorasi adalah di bawah bidang kuasa kerajaan negeri.
""Sebagai contoh, di Kedah, ia telah termaktub dalam Enakmen Mineral Kedah 2004 melalui Lesen Mencari Gali dan Lesen Menjelajah.
""Oleh itu, isu ini tidak seharusnya dibangkitkan seakan-akan tiada garis panduan yang wujud,"" katanya.
Beliau berkata tuduhan bahawa Kerajaan Persekutuan sengaja melambatkan pembangunan negeri adalah satu tohmahan yang tidak tepat.
Kerajaan Persekutuan sentiasa komited memastikan pembangunan sektor mineral dijalankan secara bertanggungjawab dan lestari, bukan sahaja demi kemajuan ekonomi tetapi juga demi kesejahteraan generasi akan datang tanpa mengira mana-mana negeri.
""Amat penting untuk semua pihak, termasuk pemimpin negeri berpegang kepada fakta dan tidak menjadikan dasar sumber asli sebagai alat polemik politik.
""Rakyat lebih memerlukan kerjasama erat antara kerajaan Persekutuan dan negeri untuk mencapai kemajuan yang sebenar,"" katanya. – BERNAMA"
https://www.bharian.com.my/berita/nasional/2025/05/1397668/media-duta-penting-promosi-kepimpinan-negara-sebagai-pengerusi-asean,Media 'duta' penting promosi kepimpinan negara sebagai Pengerusi ASEAN,"Mei 19, 2025 @ 10:28am","ALOR SETAR: Peranan pengamal media sebagai medium penyampai maklumat melayakkan mereka digelar 'duta' dalam usaha mempromosikan dan menyerlahkan kepimpinan negara selaku Pengerusi ASEAN 2025.
Selaras tanggungjawab Malaysia menerajui agenda serantau itu, pelaporan mengenai inisiatif, dasar dan pencapaian negara dalam pelbagai bidang pada peringkat ASEAN termasuk integrasi ekonomi, kestabilan politik serta pembangunan mampan, harus diperkasa dan diketengahkan.
Pensyarah Kanan Jabatan Sains Politik, Pentadbiran Awam dan Pengajian Pembangunan Universiti Malaya (UM), Dr Mohammad Tawfik Yaakub, berkata peranan media tempatan, bukan sekadar melaporkan berita ke setiap pelosok negara tetapi ia lebih luas daripada itu.
""Media berperanan besar mengetengahkan hak masyarakat, mempromosikan keadilan dan mengangkat kepimpinan yang adil untuk dijadikan contoh, bukan sahaja di negara ini, malah negara anggota ASEAN,"" katanya.
Mohammad Tawfik berkata, media tempatan bukan saja menjadi penghubung komunikasi antara kerajaan dan rakyat, malah turut berperanan merentas sempadan ASEAN serta berupaya memperkukuh hubungan diplomatik antara negara khususnya di rantau ini.
""Laporan wartawan mempunyai kesan besar terhadap hubungan diplomatik, malah media menjadi 'duta' penting dalam menjambatani hubungan erat negara anggota ASEAN menerusi penyelesaian isu, mempromosi keistimewaan negara anggota dari segi kestabilan politik, kemewahan budaya dan kekuatan pelbagai dimensi dalam sebuah organisasi,"" katanya.
Sempena Kepengerusian ASEAN 2025, Mohammad Tawfik berkata, ia masa sesuai untuk media tempatan menonjolkan pencapaian Malaysia seperti kestabilan politik, melaksanakan dasar kepentingan bersama dan formula Kerajaan Perpaduan yang berjaya mencapai matlamat bersama.
""Malah ini tanggungjawab paling penting perlu dilaksanakan media dan wartawan menerusi pendekatan 'soft intervention' bagi mengolah serta melahirkan keyakinan dan kepercayaan masyarakat,"" katanya.
Mohammad Tawfik berkata, kecemerlangan media Malaysia diiktiraf pada peringkat antarabangsa dan ia terbukti menerusi laporan Reporters Without Borders apabila kedudukan Indeks Kebebasan Media Dunia 2025 meningkat 19 anak mata kepada kedudukan ke-88 pada tahun ini.
""Perkara ini menggambarkan pencapaian hebat wartawan dan media Malaysia serta sokongan padu Kerajaan Perpaduan dalam mengangkat peranan media dan wartawan Malaysia ke tahap lebih tinggi,"" katanya.
Sementara itu, sempena sambutan Hari Wartawan Nasional (HAWANA) 2025, Mohammad Tawfik, berkata pengamal media diharap terus mempromosikan produk kejayaan dan pencapaian Malaysia dalam segenap aspek untuk dikongsi serta diketengahkan pada peringkat serantau, khususnya dalam kalangan negara anggota ASEAN.
Majlis kemuncak sambutan HAWANA 2025 akan diadakan pada 14 Jun ini di Pusat Dagangan Dunia Kuala Lumpur (WTCKL), dirasmikan Perdana Menteri, Datuk Seri Anwar Ibrahim dan dijangka dihadiri kira-kira 1,000 pengamal media dari dalam dan luar negara.
HAWANA yang dianjurkan Kementerian Komunikasi dengan Pertubuhan Berita Nasional Malaysia (Bernama) sebagai agensi pelaksana, akan menampilkan pelbagai acara termasuk Pesta Pantun pada 31 Mei ini dan majlis prapelancaran bersama rakan strategik di Wisma Bernama pada 3 Jun, serta forum media anjuran bersama Institut Akhbar Malaysia (MPI) pada 14 Jun.
Turut diadakan karnival dan pameran HAWANA di pusat beli-belah Sunway Putra Mall yang berlangsung tiga hari bermula 13 Jun, selain sukan media menampilkan elemen tradisional serta siri jelajah ke politeknik premier di Selangor, Perak serta Johor.
HAWANA yang memasuki edisi kelima tahun ini selepas penganjuran pertama pada 2018, merupakan acara tahunan yang menghimpunkan pengamal media bagi menghargai peranan dan sumbangan mereka dalam pembangunan negara.
Selepas edisi pertama di Kuala Lumpur, kemuncak sambutan HAWANA diteruskan di Melaka pada 2022 diikuti Perak (2023) dan di Sarawak tahun lalu.
– BERNAMA"
https://www.bharian.com.my/berita/nasional/2025/05/1397664/eksklusif-500-kakitangan-kkm-diserap-ke-akps-kawal-ancaman-penyakit,500 kakitangan KKM diserap ke AKPS kawal ancaman penyakit,"Oleh Latifah Arifin dan Ilah Hafiz Aziz - Mei 19, 2025 @ 10:24am","KUALA LUMPUR: Agensi Kawalan dan Perlindungan Sempadan Malaysia (AKPS), jabatan tunggal mengawal selia sempadan yang dijangka beroperasi sepenuhnya bulan depan diperkukuhkan dengan penyerapan kira-kira 500 kakitangan dari Kementerian Kesihatan (KKM).
Kumpulan kakitangan KKM itu akan ditugaskan sebagai penguat kuasa AKPS bagi membanteras dan mengawal ancaman kesihatan berbahaya seperti penyebaran penyakit berjangkit dan haiwan pembawa penyakit zoonotik masuk ke dalam negara.
BH difahamkan, sejak beberapa bulan lalu, KKM sudah menyenaraikan sejumlah 424 pegawainya untuk diserapkan ke dalam agensi itu bagi melaksanakan tiga bidang keutamaan iaitu membabitkan pemeriksaan, kawalan dan penguatkuasaan di pintu masuk negara.
Sebelum ini, difahamkan aspek kesihatan di sempadan dikendalikan oleh KKM sendiri sebagai antara agensi yang berada di barisan hadapan di sempadan bersama kakitangan agensi lain seperti Jabatan Imigresen, Jabatan Kastam Diraja Malaysia, polis dan Jabatan Perkhidmatan Veterinar.
Media sebelum ini melaporkan, kerajaan sudah meluluskan 6,813 perjawatan untuk menyertai AKPS yang berfungsi sebagai agensi tunggal di sempadan, menyatukan kepakaran dan sumber dari pelbagai jabatan kerajaan untuk menyelaraskan operasi di 141 pintu masuk negara.
KKM berkata, selepas pegawai berkenaan menyertai AKPS, semua urusan kawalan kesihatan termasuk mengesan risiko penyakit berjangkit akan berada di bawah agensi tunggal itu.
""Mereka akan membantu mengesan risiko penyakit berjangkit, pemantauan status kesihatan dan pelaksanaan langkah kawalan serta pencegahan di Pintu Masuk Antarabangsa (PMA). Ia bagi memastikan pematuhan kepada perundangan kesihatan dan keselamatan yang berkuat kuasa.
""Selain itu, penguat kuasa berkenaan juga akan melaksanakan tindakan pengawalan membabitkan barangan seperti makanan, dadah, racun, kosmetik serta produk lain berkaitan dengan kesihatan yang dibawa masuk atau keluar dari Malaysia,"" katanya kepada BH.
Pemindahan ikut keperluan
Mengulas lanjut, KKM berkata, tarikh pemindahan kakitangan kementerian itu akan dilaksanakan berdasarkan keperluan semasa.
Ditanya sama ada KKM mungkin berdepan kekurangan kakitangan susulan penyerapan sejumlah petugasnya ke AKPS, jelasnya, perkara itu tidak akan berbangkit.
""Ia tidak akan memberi kesan kerana mereka menjalankan tugas sedia ada walaupun di bawah kawal selia agensi baharu.
""Namun begitu sekiranya terdapat keperluan perkhidmatan, KKM bersedia memohon perjawatan baharu daripada agensi pusat,"" katanya.
Ancaman kesihatan awam adalah seperti penyebaran penyakit berjangkit, kemasukan ubat dan bahan kimia terlarang, penyeludupan haiwan pembawa penyakit zoonotik, makanan dan minuman tidak selamat dan kemasukan pendatang asing yang tidak mempunyai vaksinasi asas.
Media sebelum ini melaporkan, kerajaan sudah meluluskan 6,813 perjawatan kepada AKPS yang berfungsi sebagai agensi tunggal di sempadan, menyatukan kepakaran dan sumber dari pelbagai jabatan kerajaan untuk menyelaraskan operasi di 141 pintu masuk negara.
Perjawatan keseluruhan AKPS pula adalah seramai 12,000 orang kakitangan apabila pengoperasian penuh pada tahun depan.
Setakat 1 Februari lalu, 22 pintu masuk diambil alih AKPS dengan Lapangan Terbang Antarabangsa Kuala Lumpur (KLIA), Lapangan Terbang Antarabangsa Pulau Pinang dan Lapangan Terbang Antarabangsa Kota Kinabalu sudah melalui fasa pertama pelaksanaan sistem itu dalam menambah baik operasi kawalan di pintu masuk negara."
https://www.bharian.com.my/berita/nasional/2025/05/1397661/akps-perkukuh-kesiapsiagaan-di-pintu-masuk-negara-pastikan,"AKPS perkukuh kesiapsiagaan di pintu masuk negara, pastikan kelancaran Sidang Kemuncak ASEAN","BERNAMA - Mei 19, 2025 @ 10:05am","PUTRAJAYA: Agensi Kawalan dan Perlindungan Sempadan (AKPS) memperkukuh kesiapsiagaan di semua pintu masuk utama negara, menjelang Sidang Kemuncak ASEAN ke-46 hujung bulan ini, bagi memastikan urusan ketibaan delegasi berjalan lancar dan keselamatan negara terus terpelihara.
Pintu masuk negara yang akan menerima ketibaan tetamu negara dan delegasi luar sempena sidang kemuncak itu ialah Lapangan Terbang Antarabangsa Kuala Lumpur (KLIA) Terminal 1 dan 2, serta Kompleks Bunga Raya di Sepang.
Pemangku Ketua Pengarah AKPS, Datuk Sazali Mohamad, berkata AKPS, meletakkan komitmen yang tinggi untuk memastikan kelancaran setiap proses yang dilalui delegasi luar di semua pintu masuk negara, melalui beberapa pendekatan strategik.
Beliau berkata laluan protokol khusus akan disediakan dengan kerjasama Malaysia Airports Holdings Bhd (MAHB), untuk mempercepat proses pemeriksaan delegasi tanpa perlu menunggu dalam barisan pada laluan biasa, terutamanya di pintu masuk utama seperti KLIA.
""AKPS turut memperkukuh kolaborasi bersama pihak yang mempunyai peranan khusus dalam Sidang Kemuncak ASEAN seperti Kementerian Luar, Polis Diraja Malaysia (PDRM), MAHB serta agensi teras AKPS iaitu Jabatan Imigresen dan Kementerian Kesihatan.
""Kolaborasi ini penting untuk membolehkan AKPS membuat semakan serta penilaian awal sebelum ketibaan delegasi di pintu masuk negara,"" katanya kepada Bernama.
Sazali berkata peluasan penggunaan Autogate kepada pemegang pasport negara anggota ASEAN bagi pelepasan antarabangsa, turut membantu mempercepatkan proses keluar masuk delegasi.
""Selain itu, pemeriksaan turut diperkemaskan melalui penyediaan Kaunter Pemeriksaan individu kenamaan (VVIP), di Kompleks Bunga Raya dan VIP Lounge khusus bagi menyambut kehadiran tetamu kenamaan,"" katanya.
Sazali berkata sepanjang tempoh sidang kemuncak kali ini, empat pasukan AKPS ditempatkan di KLIA Terminal 1 dan Terminal 2, masing-masing melibatkan 150 pegawai bagi setiap syif.
""Laluan VVIP di Kompleks Bunga Raya pula, sebanyak 50 pegawai akan bertugas khusus untuk menyambut dan menguruskan kehadiran tetamu kenamaan,"" katanya.
Sazali berkata bagi memastikan semua anggota bersedia dari segi taktikal dan operasi, AKPS juga menjalankan latihan dan simulasi keselamatan, selaras dengan garis panduan yang dikeluarkan Kementerian Luar.
""Sepanjang tempoh penganjuran acara ini, AKPS dengan kerjasama Bahagian Keselamatan dan Pasport Jabatan Imigresen, PDRM serta Kementerian Luar, akan melaksanakan semakan awal terhadap maklumat delegasi dan pegawai yang dijadualkan hadir ke Sidang Kemuncak ASEAN,"" katanya.
Beliau berkata AKPS komited untuk memastikan keselesaan dan kelancaran ketibaan delegasi Sidang Kemuncak ASEAN, supaya imej negara dan agensi terlibat mendapat persepsi yang positif daripada delegasi luar.
""Sebagai sebuah agensi barisan hadapan, sudah pasti pengalaman pertama yang membentuk persepsi awal delegasi yang berkunjung ke negara ini, akan tercetus melalui perkhidmatan serta layanan yang diterima daripada AKPS,"" katanya.
Sidang Kemuncak ASEAN ke-46 akan berlangsung di Pusat Konvensyen Kuala Lumpur (KLCC) pada 26 dan 27 Mei ini, dan turut diadakan serentak dengan Sidang Kemuncak ASEAN-GCC (Majlis Kerjasama Teluk) kedua serta Sidang Kemuncak Ekonomi ASEAN-GCC-China pertama.
Mengangkat tema Keterangkuman dan Kemampanan, Malaysia sekali lagi menjadi Pengerusi ASEAN buat kali kelima, selepas tahun 1977, 1997, 2005 dan 2015. – BERNAMA"
https://www.bharian.com.my/berita/nasional/2025/05/1397653/orang-asli-gua-musang-tempuh-perjalanan-100km-tebus-sara,Orang Asli Gua Musang tempuh perjalanan 100km tebus SARA,"Oleh Paya Linda Yahya - Mei 19, 2025 @ 9:56am","GUA MUSANG: Menempuh perjalanan hampir 100 kilometer (km) antara cabaran dihadapi masyarakat Orang Asli di sini untuk membuat tuntutan Sumbangan Asas Rahmah (SARA).
Ada antara mereka membuat tuntutan setiap dua bulan atau mengirim Mykad kepada rakan untuk membeli barangan keperluan bagi menjimatkan kos menyewa pikap.
Seorang penduduk Kampung Jader, Pos Simpor, Merry Bah Kuasan, 42, berkata jika ingin keluar daripada penempatan, mereka terpaksa menyewa pikap antara RM600 hingga RM700 atau mengguna motosikal.
Katanya, dia tidak menafikan pemberian SARA sangat membantu meringan beban masyarakat Orang Asli yang tidak mempunyai pendapatan tetap.
""Kami tinggal di pedalaman, agak sukar untuk keluar dan membuat tuntutan SARA, namun sumbangan ini sangat membantu meringankan beban kami sekeluarga,"" katanya ketika ditemui di Pos Simpor, di sini.
Bagi Jina Seman, 44, sejak menerima SARA April lalu, dia sudah membuat tuntutan setiap bulan untuk membeli barangan keperluan terutama beras dan telur.
Katanya, dengan pendapatan yang tidak menentu, SARA banyak membantu meringankan beban keluarganya.
""Saya membuat tuntutan hujung bulan lalu dengan suami keluar ke Bandar Gua Musang menggunakan motosikal.
""Sebelum ini kami hanya bergantung kepada tanaman sara hidup seperti sayuran dan padi bukit untuk meneruskan kelangsungan hidup.
""Tetapi dengan pemberian SARA ini, kami tidak risau lagi jika tanaman tidak menjadi atau musim hujan. Namun kami harap ada cara yang lebih mudah untuk membuat tuntutan SARA ini,"" katanya.
Media sebelum ini melaporkan pelaksanaan SARA kini membabitkan 5.4 juta penerima dan jumlah itu meningkat hampir lapan kali ganda bermula 1 April lalu.
Penerima yang layak akan memperoleh bantuan SARA hingga RM2,100 secara keseluruhan tahun ini, meningkat 75 peratus berbanding RM1,200 tahun lalu."
https://www.bharian.com.my/berita/nasional/2025/05/1397634/kaya-buat-benda-tak-elok-tak-lama-duit-cepat-habis,"'Kaya buat benda tak elok tak lama, duit cepat habis'","Mei 19, 2025 @ 9:00am","KEGIATAN penyeludupan rentas sempadan sering dikaitkan penduduk tinggal berdekatan kawasan sempadan Malaysia-Thailand sejak dahulu lagi. Aktiviti 'gelap' itu membabitkan rantaian sindiket antara dua negara dengan rakyat tempatan menjadi 'runner' bagi kegiatan penyeludupan pelbagai barangan daripada barang kawalan seperti minyak masak dan beras sehingga kepada bahan terlarang.
Menteri Dalam Negeri, Datuk Seri Saifuddin Nasution Ismail baru-baru ini mendedahkan trend penyeludupan dadah ke negara ini beralih ke kawasan kuala di Kedah selepas Polis Kelantan menutup semua 212 pangkalan haram di sepanjang Sungai Golok sejak Disember tahun lalu. Wartawan BH, M Hifzuddin Ikhsan dan Noorazura Abdul Rahman menyelongkar isu ini lebih dalam.
ADVERTISEMENT
Pak Long Mie, Bekas penyeludup diesel di Padang Terap
Soalan (S): Boleh Pak Long ceritakan bagaimana mula terbabit dalam kegiatan penyeludupan di sempadan?
Jawapan (J): Kampung saya dekat sempadan dan kebetulan ada keluarga di sebelah Thailand. Jadi sejak kecil sekitar 1970-an hingga 1980-an, saya selalu ikut bapa berkunjung ke rumah keluarga di sebelah sana. Sedikit sebanyak sudah biasa jalan kampung dan jalan kebun getah yang tembus ke Thailand.
Jadi memang selalu adik-beradik dari sebelah sana datang ke Malaysia beli barang dapur seperti minyak masak, tepung dan gula. Kita pula ke sana beli beras Siam sebab harganya murah sangat. Ia benda biasa bagi orang kampung di sempadan, apatah lagi pihak berkuasa tidak seketat sekarang.
Ada orang tua di kampung dan kawan ambil peluang berniaga dengan hantar barangan yang tak ada di Thailand, tapi senang dapat di sini. Saya pun ikut sekali hantar sedikit barang naik motosikal sahaja. Kami rasa tak buat salah apa-apa kerana tolong saudara di sana juga.
Masa itu duit kita besar dan duit Thailand rendah hingga boleh buat untung cepat, meskipun tak banyak. Asalkan boleh buat belanja duduk di kampung dan bantu keluarga serba sedikit.
S: Bilakah aktiviti penyeludupan di sempadan semakin kerap berlaku dan apa tindakan pihak berkuasa ketika itu?
J: Saya ingat sekitar 1990-an dan awal 2000, mula ramai buat kerja menyeludup. Bukan lagi beras, minyak masak atau tepung sahaja, bahkan mula bawa dadah sampai budak muda di kampung pun habis menghisap.
Saya sendiri pernah diminta bawa barang tak elok ini, upah memang besar, tapi apabila fikir nak bawa benda tak elok, maka tak jadi. Dadah ini benda perosak, banyak saya lihat suami isteri bercerai, termasuk di kampung ini, anak pinak dibiarkan kepada tokwan mereka kerana mak bapa jadi penagih dan kena tangkap.
Sampai tahap masa itu, ada orang luar boleh masuk ke kampung naik kereta. Mereka boleh berhenti tanya orang kampung arah jalan nak ke sempadan. Masa itu, orang kampung mula tidak selesa dan selalu perhati jika ada kereta atau motosikal tak kenal masuk ke kampung.
Pihak berkuasa pun mula banyak meronda, bukan sahaja di sempadan, tetapi sampai masuk ke kampung. Mereka periksa orang kampung sampai ada kena tangkap sebab buat kerja seludup dadah. Orang di kampung pun mula mengata kalau ada jiran buat kerja hantar barang ke Thailand masa itu.
S: Bilakah pula Pak Long mula terbabit menghantar diesel ke sempadan dan berapa bayaran diterima ketika itu?
J: Harga petrol dan diesel di Malaysia murah sejak dahulu sampai sekarang ini sedangkan di Thailand harganya memang mahal. Pada 1990-an dulu memang biasa pikap Siam masuk sampai ke pekan untuk isi minyak di stesen kita. Cuma mereka isi tak banyak, cukup untuk balik sahaja.
Jadi mungkin orang berniaga nampak keadaan ini dan ambil kesempatan kerana harga petrol dan diesel murah. Seingat saya, masa itu harga diesel di Malaysia tak sampai RM1 dan harga petrol RM1 lebih sahaja sedangkan di Thailand harganya sekali ganda atau lebih.
Pekan di sebelah Thailand pula tak maju sangat, tak ada jalan elok untuk orang kampung di sana nak ke bandar beli minyak. Suatu hari, ada kawan ajak hantar minyak ke Thailand, sekali hantar naik kereta dapat upah RM300. Kalau naik pikap lebih lagi upah sebab minyak dapat bawa banyak.
Saya ikut sebab rasa benda ini tak salah besar. Kita lihat banyak pikap Siam masuk ke Malaysia dan isi minyak di stesen di sini. Kerja pula senang pandu kereta lalu jalan kampung dan jalan kebun getah, hantar kepada budak di sana sahaja.
S: Adakah Pak Long sedar kerja itu salah dan pernahkah bertembung pihak berkuasa ketika menyeludup minyak?
J: Memang kita tahu tak boleh hantar minyak ke Thailand, tapi tak banyak kerja boleh dilakukan selain menoreh. Orang kampung hanya usahakan kebun, tak macam sekarang boleh berniaga atau keluar kerja sampai ke Pulau Pinang atau ke Kuala Lumpur.
Jadi apabila ada orang tawarkan upah besar dan kerja pula mudah, maka saya cuba buat. Sampai tahap saya pernah dapat upah RM1,000 sekali hantar diesel guna pikap diubah suai untuk bawa beribu-ribu liter minyak sekali isi.
Tapi kaya buat benda tak elok ini tak lama, duit cepat habis dan tak nampak apa benda sangat. Nak hantar minyak setiap hari pun tak boleh sebab kita pun takut kalau jumpa pihak berkuasa di sempadan.
Takut pada polis dan askar ini bukan di sempadan sahaja, masa mula pegang stereng pikap pun rasa takut ada.
Terserempak dengan pihak berkuasa ini memang kita cuba elak, ada juga baca doa sikit-sikit dan harap tidak jumpa.
S: Bagaimana cara Pak Long elak bertembung pihak berkuasa ketika hantar barang ke Thailand?
J: Masa kita hantar diesel ada masa ditetapkan, saya cuma ambil kereta atau pikap dan pandu sahaja lintas sempadan dan serah kepada budak di sana. Yang saya tahu, pikap akan dibawa ke satu tempat dan minyak dipindahkan masuk lori, mungkin selepas itu jual pada orang lain.
Selain itu, memang saya tak akan bawa pikap kerana kita tak tahu keadaan di sempadan sepanjang masa. Mana tahu tiba-tiba ada operasi, kalau kena tangkap memang makan tak habis, malu pun dapat kalau kena masuk penjara.
Selalunya kami kerja seorang diri sahaja. Masa kena suruh bawa pikap biasanya awal pagi mula 6 pagi. Maknanya jam 5 pagi kena bersedia dengan pikap, 7 pagi kena ada di sempadan dan selesaikan kerja sebelum jam 8 pagi. Selepas itu boleh balik ambil upah dan sarapan di pekan.
Tapi apa yang saya perasan, lama-kelamaan cara hantar awal pagi ini sudah dikesan pihak berkuasa. Ada suatu hari, pikap saya kena ikut dengan motosikal. Masa itu terus jadi tak berani dan terus pusing pergi ke rumah kawan dulu, nak ke pekan takut kena tangkap.
S: Apa yang membuatkan Pak Long berhenti?
J: Saya ingat mula 2000 itu mula banyak rondaan polis, banyak kes juga orang kena tangkap kerana menyeludup barang, terutama beras Siam. Masa itu juga ada rakyat negara lain ditangkap kerana cuba masuk ke Malaysia guna jalan tikus ini.
Jadi saya rasa sudah cukup buat kerja ini. Kalau buat kerja menyeludup lagi mungkin selepas itu saya kena tangkap sama. Jadi saya pun tak berani pergi lagi bila dipanggil kawan untuk hantar diesel, perlahan-lahan saya pun berhenti.
Tidak lama kemudian orang mula cerita pintu sempadan baharu hendak dibuka di Durian Burung, jadi makin susah hendak bawa barang.
Umur pun sudah meningkat masa itu, mujur ada simpanan serba sedikit jadi saya tanam buah di kebun dan buat kerja kampung lebih kurang sampai sekarang.
Sekarang kalau nak berjalan ke Thailand saya berani, tapi kalau nak hantar barang bukan-bukan memang saya tak berani.
Senoi Praaq boleh hidu bau PATI, penyeludup sembunyi dalam kolam
Soalan (S): Boleh ceritakan sedikit latar belakang?
Jawapan (J): Saya berpengalaman 12 tahun dalam Pasukan Gerakan Am (PGA) sejak 1998 selepas bertugas di Sarawak sebagai anggota di Ibu Pejabat Polis Daerah (IPD) Kuching selama 10 tahun bermula 1987.
Dilahirkan di Sik yang kini menetap di Kampung Desa Pak Man, Beris Jaya selepas bersara pilihan pada 29 Oktober 2016.
S: Boleh ceritakan pengalaman ketika bertugas di kawasan sempadan Malaysia-Thailand?
J: Untuk penugasan di sempadan utara, tugas itu adalah di bawah PGA Briged Utara. Terdapat empat batalion, iaitu Kem PGA Kulim, Kem PGA Pengkalan Hulu, Kem PGA Bidor dan Kem PGA Ulu Kinta. Semuanya akan bertugas secara bergilir-gilir untuk menjaga sempadan negara Malaysia-Thailand.
Saya mula bertugas sebagai anggota PGA di Batalion 18 Kem PGA Pengkalan Hulu, Perak pada 1998 selepas ditukarkan dari Sarawak dan penugasan pertama saya adalah di Bukit Kayu Hitam dalam operasi dipanggil Ops Wawasan Kedah-Perlis yang fokus utamanya adalah mencegah penyeludupan.
Sempadan darat Malaysia-Thailand dikawal selia PGA Briged Utara adalah sepanjang 106 kilometer merangkumi Bukit Kayu Hitam, Kedah hingga di seluruh Perlis.
Penugasan itu akan bertukar di beberapa kawasan di sempadan darat Kedah Perlis, termasuk di Chuping dan Wang Kelian di Perlis.
Pasukan saya juga pernah bertugas di Sungai Golok, Kelantan. Tugas saya memerlukan komitmen tinggi kerana saya ditugaskan unit khas bersama Senoi Praaq. Mereka ini dikenali sebagai anggota mempunyai kepakaran dalam hutan, iaitu menjejak dan mengesan musuh walaupun pada jarak jauh.
Suku Orang Asli ini sangat cekap di hutan dan anggota sangat jujur dalam bertugas.
S: Pernahkah pasukan bertembung dengan kumpulan penyeludup ketika bertugas di kawasan sempadan?
J: Ya, pernah. Penyeludupan manusia pendatang asing tanpa izin (PATI) adalah paling aktif ketika itu. Ini kerana kita sebagai negara membangun ramai ambil kesempatan menyeludup pendatang asing dari pelbagai negara menerusi sempadan Malaysia-Thailand membabitkan warga Bangladesh, Pakistan, Myanmar dan Thailand masuk melalui laluan tidak sah atau 'laluan tikus'.
Kadangkala dalam satu masa ada sehingga 30 hingga 40 orang. Mereka dibantu 'tekong' dari Thailand dan Malaysia. Tekong ini selalunya hanya mengambil upah daripada sindiket tertentu.
Pernah pada 2000 di ladang tebu Chuping, Perlis terdapat pendatang asing masuk dan bersembunyi antara jam 1 pagi di dalam kolam air. Anggota Senoi Praaq yang berada kira-kira satu kilometer ketika itu dapat menghidu kehadiran mereka. Deria pendengaran dan bau mereka sangat kuat di dalam hutan, mereka dapat melihat perubahan di sekeliling seperti ranting patah serta jejak kaki manusia.
Saya cukup kagum dengan kebolehan mereka. Mereka boleh tahu ada penyeludupan manusia di sebalik ladang tebu sangat luas dan gelap ketika itu. Apabila mereka jejaki, memang terdapat kira-kira 40 orang PATI di dalam kolam. Mereka tak dapat bertahan lama di dalam air, seorang demi seorang timbul dan semuanya berjaya ditangkap.
S: Apakah barang biasanya diseludup penyeludup ketika itu?
J: Selain manusia, barang lain adalah daun ketum. Ketum diseludup dari Malaysia ke Thailand kerana permintaan dan harga tinggi di sana, iaitu kira-kira RM80 sekilogram di negara jiran.
Rampasan ketum ini terlalu banyak kerana ia ditinggalkan di sempadan oleh orang tempatan atau individu diupah. Kemudian ia diambil penyeludup di sempadan. Penyeludupan ketum ini bukan sahaja dirisik PGA, tetapi bahagian narkotik juga sangat main peranan.
Ada berguni ketum yang ditemui daunnya sudah kering kerana tidak dapat diambil penyeludup di sebelah Thailand.
Bagi penyeludupan dadah pula, ia berlaku di kawasan tertentu. Tugasan itu dibuat Jabatan Siasatan Jenayah Narkotik (JSJN) dan Bukit Aman.
S: Adakah kumpulan penyeludup berbahaya dan adakah mereka memiliki senjata api ketika itu?
J: Kumpulan penyeludup manusia biasanya tidak agresif. Tidak pernah berlaku ugutan secara surat atau fizikal terhadap saya atau anggota saya, namun ada cubaan mendekati dan 'pancing' anggota.
Anggota Senoi Praaq sangat jujur dan tidak mudah dipengaruhi. Mereka tidak bercampur dengan orang luar, ini menjadikan mereka sukar untuk dipengaruhi oleh penyeludup.
Namun, bagi anggota biasa, risiko lebih tinggi kerana mereka lebih terdedah.
Bagaimanapun sebagai anggota bertugas di sempadan, saya akui terdapat amaran tembakan di sebelah pagar Thailand. Bunyi tembakan itu akan didengari pada waktu tertentu, mungkin mereka sudah terlalu tertekan kerana aktiviti mereka sering digagalkan anggota PGA.
S: Di kawasan sempadan Malaysia-Thailand, daerah mana kerap menjadi lokasi penyeludupan?
J: Kawasan utama termasuk dari Chuping hingga ke Wang Kelian, merangkumi juga Bukit Kayu Hitam dan Padang Besar.
Kawasan ini sentiasa menjadi tumpuan dan terdedah kepada penyeludupan. Kawasan ini berpagar dan ada bertembok, selalunya kawasan pagar ini akan dipotong oleh penyeludup.
Kami menumpukan kawalan berdasarkan laporan dan risikan terkini. Di Kelantan pula, kawasan seperti Sungai Golok turut menjadi lokasi panas penyeludupan, terutama dadah dan barang lain adalah beras, pakaian dan sebagainya.
Di Sungai Golok, anggota Senoi Praaq pada mulanya agar sukar menyesuaikan diri kerana faktor geografi. Ia di kawasan boleh dikatakan pekan, ada bangunan dan sungai. Mereka sudah biasa dengan hutan. Namun, lama-kelamaan mereka akan menjadi biasa.
Saya tidak nafikan kejujuran mereka serta komitmen mereka menjadi pasukan PGA daripada Senoi Praaq ini disegani."
https://www.bharian.com.my/berita/nasional/2025/05/1397620/pelancong-mula-masuk-langkawi-hari-ini-sempena-lima25-bermula-esok,Pelancong mula masuk Langkawi hari ini sempena LIMA'25 bermula esok,"Oleh Zuliaty Zulkiffli - Mei 19, 2025 @ 8:45am","KUALA KEDAH: Orang ramai mula memasuki Pulau Langkawi menggunakan perkhidmatan feri dari Kuala Kedah dan Kuala Perlis hari ini untuk menyaksikan Pameran Maritim Aeroangkasa dan Maritim Antarabangsa Langkawi 2025 (LIMA'25) yang bermula esok sehingga Sabtu ini.
Bagaimanapun kedua-dua terminal feri dijangka hanya sesak mulai Khamis ini berikutan pameran dibuka untuk orang awam pada Jumaat dan Sabtu ini.
Pengurus Operasi Konsortium Ferry Line Ventures Sdn Bhd, Leftenan Komander (B) Norhafiz Abdul Wahid, berkata setakat ini jumlah tiket dalam sistem penjualan sebanyak 113,000 dengan 60,000 tiket sudah terjual.
""Setakat hari ini, sehingga bermulanya LIMA'25 esok, Ferry Line berharap tiada sebarang masalah yang bakal berlaku.
""Terkini Ferry Line sudah pun menambah 122 trip tambahan berdasarkan jumlah permintaan penjualan tiket yang semakin menggalakkan dan mendapat sambutan.
""Ferry Line akan menambahkan lagi trip tambahan sekiranya berlaku permintaan di luar jangkaan,"" katanya ketika dihubungi hari ini.
Norhafiz berkata, Ferry Line juga turut melanjutkan perkhidmatan trip tambahan sehingga jam 10 malam untuk trip kedua-dua hala, Langkawi ke Kuala Perlis dan Langkawi ke Kuala Kedah."
https://www.bharian.com.my/berita/nasional/2025/05/1397607/elak-nilai-kekeluargaan-tenggelam-di-sebalik-angka-besar-kdnk-fdi,"Elak nilai kekeluargaan tenggelam di sebalik angka besar KDNK, FDI","Mei 19, 2025 @ 8:18am","ANGKA 999 kanak-kanak yang diselamatkan dan dimasukkan ke institusi perlindungan di bawah seliaan Jabatan Kebajikan Masyarakat (JKM) kerana diabaikan ibu bapa sendiri memang kecil berbanding jumlah warga berusia di bawah 18 tahun, iaitu 9.14 juta atau 26.9 peratus daripada 34.06 juta rakyat Malaysia.
Bagaimanapun, statistik itu sebenarnya hanyalah the tip of the iceberg yang perlu dibaca dengan kaji selidik mengenai isu kesihatan mental kanak-kanak dan remaja berusia 5 hingga 15 tahun seperti Tinjauan Kebangsaan Kesihatan dan Morbiditi (NHMS), peningkatan kes amang seksual, sumbang mahram, rogol serta pornografi kanak-kanak dan kes penderaan serta pengabaian.
Semua ini tentu membawa petanda di sebalik naratif pembangunan yang kita banggakan, ada sisi kemanusiaan yang semakin melonggar, bahkan mereput yang berisiko meruntuhkan negara dari dalam. Ini kerana baik kanak-kanak ditinggalkan kerana tiada ibu bapa, diletakkan di bawah jagaan JKM akibat kegagalan institusi keluarga atau pelbagai isu melingkari kesejahteraan dan keselamatan generasi muda, mereka semua adalah khazanah berharga, modal insan dan barisan pelapis masa depan negara.
Inilah masa untuk kita menilai semula makna pembangunan selepas sering mengaitkan kemajuan dengan angka Keluaran Dalam Negara Kasar (KDNK), pelaburan asing asing (FDI) dan pelaburan langsung domestik (DDI) atau pencapaian digital. Kita perlu akui di sebalik keghairahan memacu ekonomi negara, selalu kita tercicir faktor kekuatan hubungan kekeluargaan yang sepatutnya menjadi teras kepada kemajuan sebenar.
ADVERTISEMENT
Lebih membimbangkan, pengabaian ini tidak berlaku dalam hampagas, sebaliknya berpunca daripada tekanan hidup, masalah ketagihan dadah, kemiskinan bandar, perceraian, kegagalan sistem sokongan dan hilangnya jaringan komuniti yang semuanya turut berpunca daripada takrif pembangunan kita yang sendeng.
Hakikatnya, semua kanak-kanak dan remaja yang terperangkap dalam persekitaran negatif itu tidak mungkin dapat diselamatkan dengan hanya tangan pegawai JKM semata-mata meskipun mendapat bantuan daripada induk mereka, iaitu Kementerian Pembangunan Wanita, Keluarga dan Masyarakat. Ia menuntut tindakan bersama merentas kementerian dan agensi tidak kira berkaitan pendidikan, kesihatan, komunikasi, ekonomi, perumahan dan belia, sekali gus pembabitan aktif serta proaktif sektor korporat, pertubuhan bukan kerajaan (NGO), institusi keagamaan, masyarakat sivil dan madani.
Sudah tiba masanya negara mengangkat agenda perlindungan kanak-kanak ke tahap nasional secara lebih holistik dan signifikan. Keprihatinan terhadap anak-anak perlu bermula dengan pembinaan jaringan sokongan sosial kukuh seperti persekitaran pekerjaan seimbang dengan kehidupan keluarga, akses rawatan kesihatan mental, kempen keibubapaan menyeluruh serta pendidikan awal mengenai hak kanak-kanak di sekolah.
Paling utama, masyarakat tidak boleh terus bersikap acuh tak acuh. Sudah tiba masa kita memulihkan semula fungsi komuniti yang pernah menjadi kekuatan tradisi dunia timur, iaitu mengenali jiran, peduli terhadap anak-anak sekeliling dan berani menegur atau melapor jika berlaku pengabaian. Tiada pembangunan bermakna jika asas kemanusiaan yang terbina dengan kasih sayang, tanggungjawab dan perlindungan dikhianati."
https://www.bharian.com.my/berita/nasional/2025/05/1397580/kempen-meremehkan-pimpinan-ugut-parti-tak-boleh-dibiarkan-fadhlina,"Kempen meremehkan pimpinan, ugut parti tak boleh dibiarkan - Fadhlina",Date Not Found,"BUKIT MERTAJAM: Ketua Wanita PKR, Fadhlina Sidek berpandangan sebarang bentuk kempen yang memperlekehkan pimpinan, merendah-rendahkan keputusan mesyuarat serta mengugut parti tidak boleh dibiarkan berlaku menjelang pemilihan parti itu.
Beliau berkata, sejak dari awal anggota parti itu diingatkan bahawa persaingan memilih kepemimpinan peringkat pusat bagi penggal 2025-2028 perlu berlangsung dalam semangat kekeluargaan berlandaskan disiplin parti.
""Sebab itu saya mengambil tanggungjawab penuh melihat bahawa kempen-kempen berunsur meremehkan pimpinan, merendah-rendahkan keputusan dengan pimpinan syura (mesyuarat) yang kita angkat, begitu juga yang mengugut-ugut parti tidak boleh dibenarkan berlaku.
""Saya ingat kita mesti bertegas dalam satu perkara iaitu daripada awal kita telah diperingatkan bahawa ini adalah perlawanan keluarga dan kita mesti kekal dengan agenda itu.
""Sebab itu kita mesti tegas dalam soal ini... disiplin mesyuarat dalam keputusan yang telah pun diputuskan dan apa yang dipersetujui,"" katanya ketika berucap pada program Temu Rapat Akar Umbi bersama Nurul Izzah Anwar Zon Utara di sini, malam tadi.
Fadhlina berkata, parti itu dibina atas kekuatan bersama dengan setiap anggotanya mempunyai peranan masing-masing ke arah mengukuhkan parti dan tiada dalam kalangan mereka pernah dipinggirkan dalam sejarah penubuhan parti itu.
""Semua ada peranan, ada yang sedang melaksanakan peranan itu, ada yang akan menyambung peranan itu dan semua orang ada peranan masing-masing dan tidak pernah dipinggirkan dalam mana-mana sejarah Keadilan itu,"" katanya.
Beliau yang juga Ahli Parlimen Nibong Tebal berkata kempen calon yang bertanding sewajarnya lebih memberi tumpuan kepada khidmat dan nilai tambah yang ingin ditawarkan dan bukannya menyerang pihak lain.
Katanya, kombinasi pemimpin seperti Nurul Izzah yang mempunyai nyala rasa yang tinggi terhadap parti, kepekaan terhadap masyarakat serta kefahaman mendalam mengenai dasar dan konsep perjuangan amat diperlukan dalam mengukuhkan penyatuan parti itu.
""Kita mesti memastikan parti ini benar-benar menunjukkan apa yang kita hasratkan dengan memastikan parti ini dipimpin oleh orang-orang yang benar-benar ikhlas dan mahu meletakkan parti ini ke tempat yang sepatutnya.
""Memimpin ini tidak boleh dengan ego dan tidak boleh meremehkan orang lain. Memimpin ini adalah soal mendengar akar umbi kerana akar umbi sebenarnya nadi dan denyut Keadilan,"" katanya.
Fadhlina bakal dicabar Ahli Parlimen Ampang, Rodziah Ismail bagi jawatan Ketua Wanita PKR, manakala Nurul Izzah akan mencabar Datuk Seri Rafizi Ramli dalam pertembungan sengit merebut jawatan Timbalan Presiden.
Kongres Nasional PKR termasuk Kongres Angkatan Muda Keadilan dan Wanita dijadual berlangsung dari 22 hingga 24 Mei di Johor Bahru dengan pemilihan pimpinan pusat diadakan pada 23 Mei ini."
https://www.bharian.com.my/berita/nasional/2025/05/1397578/pkr-perlu-rangka-program-dekati-pengundi-muda-menjelang-pru16-nurul,"PKR perlu rangka program, dekati pengundi muda menjelang PRU16 - Nurul Izzah","BERNAMA - Mei 19, 2025 @ 6:59am","BUKIT MERTAJAM: PKR perlu memperkasa jentera dan mendekati rakyat dengan merangka program kemasyarakatan, khususnya bagi pengundi muda untuk meraih sokongan golongan itu menjelang Pilihan Raya Umum ke-16 (PRU16).
Naib Presidennya, Nurul Izzah Anwar, berkata kaji selidik yang dijalankan menunjukkan 68 peratus orang muda tidak meminati politik, justeru parti mempunyai peranan untuk mendepani cabaran tersebut.
""Kita faham, mereka (pengundi 18 tahun) undi berdasarkan pilihan kawan, kalau dulu mereka dengar mak ayah undi parti A, dia hendak undi parti C, mereka tak nak ikut, mahu jadi rebel. Ini juga cabaran yang akan kita hadapi.
""Bila bercakap dalam konteks masalah 68 peratus pengundi muda tidak minat dengan politik, maksudnya kita kena pastikan program masyarakat itu menjadi sebati dengan jiwa,"" katanya ketika berucap pada Jelajah Temu Rapat Akar Umbi Zon Utara di sini malam tadi.
Turut hadir Ketua Wanita PKR, Fadhlina Sidek merangkap Menteri Pendidikan dan Timbalan Pengerusi Majlis Pimpinan Negeri (MPN) Pulau Pinang, Datuk Dr Mohamad Abdul Hamid.
Nurul Izzah yang akan bertanding jawatan Timbalan Presiden pada Pemilihan PKR sesi 2025-2028 juga mahu ahli parti tidak melupakan sejarah parti itu yang sentiasa kalis dan berdepan dengan pelbagai cabaran sejak ia ditubuhkan pada 4 April 1999.
Ditanya mengenai cadangan berdebat dengan pesaingnya Datuk Seri Rafizi Ramli, beliau berkata lebih fokus untuk berjumpa dengan akar umbi parti tersebut dalam tempoh berbaki lima hari lagi untuk pemilihan parti.
Pengerusi MPN Pulau Pinang itu juga berkata beliau mahu memberi fokus kepada PRU16 dan beberapa Pilihan Raya Negeri (PRN) akan datang yang disifatkannya lebih penting berbanding pemilihan parti.
Pemilihan PKR menyaksikan pertandingan satu lawan satu bagi jawatan Timbalan Presiden antara Nurul Izzah dan Rafizi, manakala Presiden parti Datuk Seri Anwar Ibrahim kekal tanpa dicabar.
Kongres Nasional PKR termasuk Kongres AMK dan Wanita dijadualkan berlangsung pada 21 hingga 24 Mei ini di Johor Bahru dengan hari pengundian ditetapkan pada 23 Mei. – BERNAMA"
https://www.bharian.com.my/berita/nasional/2025/05/1397576/tiada-kelulusan-akademik-bukan-penghalang-belia-sertai-tvet-ahmad,Tiada kelulusan akademik bukan penghalang belia sertai TVET - Ahmad Zahid,"Oleh Safeek Affendy Razali - Mei 19, 2025 @ 12:32am","KUALA LUMPUR: Datuk Seri Dr Ahmad Zahid Hamidi berkata, tiada kelulusan akademik bukanlah penghalang untuk mana-mana golongan belia menyertai Pendidikan dan Latihan Teknikal dan Vokasional (TVET), terutama mereka yang meminati bidang terbabit.
Beliau menjelaskan bahawa dengan memiliki Sijil Kemahiran Malaysia (SKM) Tahap 3 selepas tamat mengikuti TVET, belia mampu meraih gaji minimum RM2,500 sebulan sebagaimana ditetapkan Kementerian Sumber Manusia (KESUMA).
Timbalan Perdana Menteri itu memaklumkan hingga awal bulan ini, sebanyak 106,000 permohonan diterima daripada belia untuk mengikuti kursus TVET di seluruh negara, selepas ia dipusatkan melalui Unit Pengambilan TVET (UPTVET) mulai April lalu.
Bahkan, beliau yang juga Pengerusi Majlis TVET Negara berkata, jumlah itu dijangka meningkat kepada sekurang-kurang 150,000 permohonan menjelang akhir Jun depan.
""Kerajaan bawah pimpinan Perdana Menteri, Datuk Seri Anwar Ibrahim, amat prihatin mengenai pendidikan tidak konvensional untuk golongan belia.
""Belia terutama Gen Z dan Gen Alpha, harus merebut segala peluang pendidikan yang ditawarkan kerajaan sebelum mereka mencapai usia 40 tahun.
""Saya khuatir apabila mereka sudah mencapai usia 40-an, produktiviti akan merosot, badan mula sakit dan ketika itu susah mendapatkan peluang kerja jika tiada sebarang latihan serta ilmu pengetahuan,"" katanya.
Beliau berkata demikian ketika berucap pada Majlis Perasmian Penutupan Hari Belia 2025 Peringkat Wilayah Persekutuan, di sini, malam tadi.
Ahmad Zahid berkata, TVET turut ditawarkan kepada golongan belia terbabit dalam sektor perkhidmatan e-hailing dan p-hailing.
""TVET sentiasa menunggu anda. Terdapat 1.16 juta golongan belia lama sudah menyertai latihan ini, dan mereka terdiri daripada kategori mempunyai kelulusan akademik dan juga tidak mempunyai kelulusan akademik.
""Seperti yang saya nyatakan tadi, walaupun tidak memiliki SPM (Sijil Pelajaran Malaysia) atau STPM (Sijil Tinggi Persekolahan Malaysia), anda boleh memperoleh gaji minimum RM2,500 jika mempunyai SKM Tahap 3.
""Sekiranya anda mempunyai SKM Tahap 4 atau 5, ia bersamaan dengan taraf mempunyai diploma walaupun tanpa melalui sistem pendidikan konvensional,"" katanya.
Malah, beliau berkata, golongan belia memiliki SKM Tahap 5 boleh melanjutkan pendidikan ke peringkat ijazah di enam universiti dalam negara.
Sementara itu, Ahmad Zahid menzahirkan kebimbangan terhadap kadar kemalangan maut membabitkan belia apabila 90 peratus daripada kira-kira 6,000 kematian direkodkan setiap tahun adalah golongan itu, dan ia perlu ditangani segera.
""Jika ia terus berlaku, kita akan kehilangan guna tenaga produktif dalam kalangan belia.
""Maka, saya sebagai Pengerusi Jawatankuasa Kabinet Keselamatan Jalan Raya, mahu Majlis Belia Malaysia (MBM) dan Majlis Belia Negeri (MBN) mengadakan kursus khas permotoran kepada penunggang motosikal muda, termasuk dari aspek keselamatan serta penyelenggaraan,"" katanya.
Dalam perkembangan lain, Ahmad Zahid meminta MBN Wilayah Persekutuan tidak meminggirkan golongan belia yang tiada menyertai mana-mana persatuan.
""Tolong jangan meminggirkan mana-mana belia yang tidak berpersatuan... tolong ambil serius dan beri penekanan terhadap perkara ini.
""Mereka mungkin mempunyai masalah tersendiri yang mungkin berkaitan masa atau minat yang berbeza... namun MBN di seluruh negara harus libatkan mereka dengan segala program dan aktiviti sama ada pada peringkat belia persekutuan, negeri ataupun daerah,"" katanya.
Ahmad Zahid berkata, beliau tidak mahu golongan belia tiada berpersatuan seperti itu berasa terpinggir atau ditinggalkan."
https://www.bharian.com.my/berita/nasional/2025/05/1397570/pahang-tubuh-akademi-tingkat-latihan-kemahiran-bidang-mineral,Pahang tubuh akademi tingkat latihan kemahiran bidang mineral,"Oleh Amir Hamzah Nordin - Mei 19, 2025 @ 12:01am","LIPIS: Kerajaan negeri menubuhkan Akademi Mineral Malaysia Pahang bagi meningkatkan latihan kemahiran dalam bidang mineral, termasuk untuk pekerja sedia ada dalam industri perlombongan dan pengkuarian.
Menteri Besar, Datuk Seri Wan Rosdy Wan Ismail, berkata akademi itu turut berfungsi sebagai sebuah pusat pembinaan kapasiti yang holistik di Pahang dan Malaysia.
Malah, beliau berkata, ia disasarkan menjadi pusat kecemerlangan bertaraf global dalam menyediakan modal insan Pendidikan dan Latihan Teknikal dan Vokasional (TVET) yang berkualiti tinggi, inovatif serta relevan dalam industri mineral negara.
""Pusat ini menyediakan program latihan yang komprehensif dan bersepadu bagi membangunkan tenaga kerja kompeten, berkemahiran tinggi serta berpengetahuan dalam industri mineral.
""Kursus disediakan lebih memberi penekanan kepada inovasi, keselamatan serta kelestarian alam sekitar, di samping kerjasama erat antara industri dengan akademi dalam memperkasakan sektor mineral negara,"" katanya.
Wan Rosdy berkata, akademi itu mempunyai tiga bilik kuliah, makmal komputer dan tenaga pengajar berkelayakan.
Beliau berkata, kemudahan terbabit dilengkapi 23 unit komputer berprestasi tinggi, sekali gus memastikan setiap peserta mendapat akses penuh kepada kemudahan pembelajaran digital.
Katanya, orang ramai yang berminat menceburi bidang perlombongan mineral wajar menimba ilmu pengetahuan dari aspek prosedur operasi standard (SOP) yang betul bagi menjaga keselamatan dan tatacara perlombongan.
""Oleh itu, program disediakan seperti Kursus Keselamatan, Kursus Mineral dan Geologi serta beberapa kursus lain adalah amat penting, termasuk kepada pelombong emas secara kecil-kecilan.
""Ilmu pengetahuan ini penting bagi mengelak berlaku kecederaan atau kehilangan nyawa sebagaimana satu insiden kematian yang dipercayai akibat lemas ketika menjalankan aktiviti melombong emas di Sungai Berhamah, Kampung Merapoh, dekat sini, baru-baru ini,"" katanya."
https://www.bharian.com.my/berita/nasional/2025/05/1397560/prn17-sabah-bn-hanya-akan-jalin-kerjasama-dengan-parti-bermatlamat,PRN17 Sabah: BN hanya akan jalin kerjasama dengan parti bermatlamat sama - Ahmad Zahid,"Oleh BERNAMA - Mei 18, 2025 @ 9:51pm","TENOM: Pengerusi Barisan Nasional (BN), Datuk Seri Dr Ahmad Zahid Hamidi, berkata gabungan itu hanya akan menjalinkan kerjasama dengan parti yang mempunyai matlamat sama dalam membangunkan negara dan menyatukan rakyat.
Beliau yang juga Presiden UMNO berkata, BN masih terbuka untuk berbuat demikian walaupun telah memutuskan akan bekerjasama dengan Pakatan Harapan (PH) bagi menghadapi Pilihan Raya Negeri Ke-17 (PRN17) Sabah.
""Kita tidak pernah tertutup tetapi kita jangan buka seluas-luasnya kerana ada 'musang berbulu ayam' masuk untuk merosakkan rumah kita,"" katanya ketika berucap merasmikan Program Gerak17 UMNO Dewan Undangan Negeri (DUN) Kemabong, di sini, hari ini.
Turut hadir ialah Pengerusi BN Sabah, Datuk Seri Bung Moktar Radin.
Timbalan Perdana Menteri itu juga menjelaskan, trend politik dunia kini menyaksikan pembentukan kerajaan melalui kerjasama beberapa parti.
""Pilihan terbaik adalah kerjasama antara BN, PH serta parti yang sependapat.
""Ini kita lakukan kerana dalam mana-mana pilihan raya di seluruh dunia, dalam kajian saya, terdapat 77 negara tidak dapat membentuk kerajaan secara dominan.
""Oleh itu, kita tidak perlu tamak kuasa… kita perlu yakin berkongsi kuasa untuk penyatuan, perpaduan serta kesepakatan politik, dan itu adalah jalan terbaik untuk kita lakukan,"" katanya.
Ahmad Zahid turut meminta semua bahagian UMNO di Sabah saling membantu dalam melaksanakan gerak kerja bagi memastikan kemenangan calon akan bertanding pada PRN17 Sabah."
https://www.bharian.com.my/berita/kes/2025/05/1398380/tongkang-alami-isu-kestabilan-berhampiran-tapak-projek-pulau-silikon-11,"Tongkang alami isu kestabilan berhampiran tapak projek Pulau Silikon, 11 kru selamat","Oleh BERNAMA - Mei 20, 2025 @ 10:41pm","GEORGETOWN: Sebuah tongkang stesen pengendalian semula pasir mengalami isu kestabilan berhampiran tapak projek Pulau Silikon di sini pagi tadi, namun kejadian tidak mengakibatkan sebarang kemalangan jiwa.
Pengerusi Silicon Island Development Sdn Bhd, Datuk Seri Farizan Darus berkata dalam kejadian jam 11.18 pagi itu, sejumlah 11 kru terdiri dua warga tempatan, seorang warga China dan lapan warga Indonesia berjaya diselamatkan tanpa sebarang kecederaan.
""Penilaian awal menunjukkan faktor operasi termasuk kemungkinan isu pada paip pelepasan telah mempengaruhi muatan corong semasa proses pemindahan.
""Pasukan tindak balas kecemasan kami telah segera dikerahkan ke lokasi bagi mengawal keadaan, termasuk melaksanakan langkah berjaga-jaga untuk mengekang sebarang kemungkinan tumpahan minyak,"" katanya dalam kenyataan malam ini.
ADVERTISEMENT
Beliau berkata insiden itu telah dimaklumkan kepada pihak Jabatan Laut, Jabatan Alam Sekitar Pulau Pinang serta beberapa agensi berkaitan.
Pihak pemaju projek, katanya memberikan kerjasama penuh kepada semua pihak berkuasa berkenaan manakala Penang Infrastructure Corporation (PIC) akan terus memantau perkembangan situasi kejadian dengan teliti.
Pulau Silikon seluas 930.78 hektar ialah projek penambakan milik kerajaan Pulau Pinang dengan kali pertama kerajaan negeri membangunkan sebuah projek tambakan secara langsung untuk menjamin pertumbuhan ekonomi jangka panjang."
https://www.bharian.com.my/berita/kes/2025/05/1398372/imam-lemas-ketika-memancing,Imam lemas ketika memancing,"Oleh Mohamad Fahd Rahmat - Mei 20, 2025 @ 10:21pm","MERSING: Seorang imam sebuah masjid ditemui lemas selepas terjatuh dari bot dinaiki ketika memancing berhampiran Jeti Kampung Semaloi di sini, awal pagi tadi.
Mayat mangsa, Mohd Al-Hafitz Md Yunos, 45, ditemui jam 12 tengah hari tadi, kira-kira 100 meter dari lokasi dilaporkan terjatuh.
Komander Operasi Balai Bomba dan Penyelamat (BBP) Endau, Mohd Supian Yahya, berkata sebelum itu mangsa dilaporkan terjatuh dari bot dinaiki kira-kira jam 2.25 pagi.
""Mayat mangsa ditemui selepas lebih 10 jam operasi mencari dan menyelamat (SAR) di perairan Jeti Kampung Semaloi.
""Pencarian dilakukan menggunakan teknik 'windshield wiper searching' dan 'surface searching' hingga mangsa berjaya ditemui oleh anggota Pasukan Penyelamat di Air (PPDA),"" katanya dalam kenyataan.
Beliau berkata, terdahulu sepasukan anggota dari BBP Endau dikejarkan ke lokasi dan Pasukan Keluaran Operasi (PKO) mengesahkan kes seorang lelaki terjatuh dari bot berhampiran jeti.
""Pencarian awal dilakukan pada jarak sekitar 100 meter dari lokasi mangsa dipercayai terjatuh, namun terpaksa ditangguhkan jam 3.30 pagi atas faktor keselamatan dan keadaan gelap.
""Operasi disambung semula sekitar jam 8 pagi menggunakan dua bot milik bomba bersama bantuan 10 anggota PPDA dari Mersing dan Skudai,"" katanya."
https://www.bharian.com.my/berita/kes/2025/05/1398366/lelaki-maut-motosikal-ditunggang-bertembung-lori,"Lelaki maut, motosikal ditunggang bertembung lori","Oleh Paya Linda Yahya - Mei 20, 2025 @ 9:55pm","GUA MUSANG: Seorang lelaki maut selepas motosikal yang ditungganginya bertembung dengan sebuah lori di Kilometer 25, Jalan Gua Musang-Kuala Krai, petang tadi.
Dalam kejadian kira-kira jam 4.15 petang itu, mangsa, Mohamad Asrul Hisyam Mohamad Amin, 28, yang bekerja sebagai pembantu teknikal pencawang sebuah syarikat telekomunikasi maut di lokasi kejadian selepas cedera parah di kepala.
Ketua Polis Daerah Gua Musang, Superintendan Sik Choon Foo, berkata sebelum kejadian sebuah lori jenis Isuzu dipandu lelaki berusia 47 tahun dipercayai dalam perjalanan dari Kuala Krai ke Gua Musang.
""Sejurus tiba di lokasi, motosikal jenis Yamaha Y15ZR ditunggangi mangsa datang dari arah bertentangan dipercayai hilang kawalan dan memasuki laluan bertentangan lalu bertembung dengan lori itu.
""Akibat rempuhan itu, mangsa meninggal dunia di lokasi kejadian dan mayatnya dihantar ke Jabatan Forensik Hospital Gua Musang bedah siasat. Kes disiasat mengikut Seksyen 41 (1) Akta Pengangkutan Jalan 1987,"" katanya."
https://www.bharian.com.my/berita/kes/2025/05/1398352/tebing-runtuh-halang-laluan-di-km27-jalan-gua-musang-kuala-krai,Tebing runtuh halang laluan di KM27 Jalan Gua Musang-Kuala Krai,"Oleh Paya Linda Yahya - Mei 20, 2025 @ 8:57pm","GUA MUSANG: Kejadian tebing runtuh dilapor berlaku di Kilometer 27 Jalan Gua Musang-Kuala Krai berhampiran Gua Sejuk, di sini, menyebabkan laluan terbabit tidak dapat dilalui semua kenderaan.
Ketua Polis Daerah Gua Musang, Superintenden Sik Choon Foo berkata, kejadian dipercayai berlaku kira-kira jam 7.30 malam tadi.
Sehingga kini, katanya laluan terbabit masih tidak dapat dilalui semua kenderaan dan pihak polis sedang mengawal lalu lintas.
""Pihak Jabatan Kerja Raya (JKR) sudah memaklumkan kepada pihak Projek Lingkaran Tengan Utama (LTU) tentang kejadian itu yang menyebabkan kesesakan sehingga dua kilometer.
ADVERTISEMENT
""Kejadian berlaku berpunca cuaca hujan lebat, namun tiada kemalangan jiwa serta kerosakan dilaporkan. Pemantauan dilakukan bagi menjaga keselamatan pengguna jalan raya,"" katanya.
Choon Foo berkata tidak dapat dijangkakan bila laluan terbabit boleh dilalui kerana ia bergantung seberapa cepat bantuan sampai untuk pembersihan.
""Tiada jalan alternatif boleh dilalui dan pengguna diminta bersabar sementara kerja pembersihan dilakukan,"" katanya."
https://www.bharian.com.my/berita/kes/2025/05/1398344/pengusaha-spa-disimbah-asid-selesai-jalani-pembedahan-kedua-suami,Pengusaha spa disimbah asid selesai jalani pembedahan kedua - Suami,"Oleh Nor Amalina Alias - Mei 20, 2025 @ 8:36pm","BACHOK: Pengusaha spa yang disimbah asid dalam kejadian di Beris Kubur Besar, di sini selamat menjalani pembedahan kedua, hari ini.
Perkara itu dimaklumkan suami mangsa, Muhammad Syahrul Ikhwan Seri Buana, 33, namun butiran lanjut berhubung keadaan isterinya, Nor Faziera Muda, 27, belum boleh dikongsi.
Katanya, setakat ini Nor Faziera belum sedarkan diri.
""Dah selamat pembedahan kedua, lima jam juga ni,"" katanya ketika dihubungi.
Terdahulu, Nor Faziera menjalani pembedahan enam jam pada Ahad selepas disimbah cecair dipercayai asid oleh tiga suspek berpurdah dan seorang lelaki yang menyamar sebagai pelanggan untuk temu janji urut di kedai spa dan salun miliknya di Beris Kubur Besar.
Kejadian berlaku Sabtu lalu jam 8.30 malam menyebabkan mangsa mengalami lecur lebih 50 peratus di bahagian belakang badan dan tangan kanan."
https://www.bharian.com.my/berita/kes/2025/05/1398327/mho-gesa-sc-siasat-syarikat-disyaki-tipu-64-pelabur-rugi-lebih-rm3-juta,"MHO gesa SC siasat syarikat disyaki tipu 64 pelabur, rugi lebih RM3 juta","Oleh Saadiah Ismail - Mei 20, 2025 @ 7:20pm","KUALA LUMPUR: Pertubuhan Kemanusiaan Masyarakat Antarabangsa Malaysia (MHO) mengemukakan aduan rasmi kepada Suruhanjaya Sekuriti Malaysia (SC) bagi menyiasat sebuah syarikat disyaki memperdaya 64 individu dengan menawarkan pelaburan saham tidak sah.
Setiausaha Agung MHO, Datuk Hishamuddin Hashim, berkata syarikat hartanah berstatus Berhad itu juga disyaki tidak tersenarai di Bursa Malaysia apabila menawarkan kepada mangsa skim pelaburan berkonsepkan pre-IPO (Initial Public Offering).
Katanya, berdasarkan semakan dan aduan diterima daripada mangsa, syarikat berkenaan tidak menepati semua kriteria bagi melakukan sebarang aktiviti pelaburan dan menjadi satu kesalahan mengikut Seksyen 58 Akta Pasaran Modal dan Perkhidmatan 2007.
""Jadi, semua mangsa pelaburan ini berasa tertipu dan mengesyaki wang pelaburan sudah digunakan dan diselewengkan bagi tujuan lain daripada tujuan yang sepatutnya digunakan.
ADVERTISEMENT
""MHO juga memohon SC menyiasat mengikut beberapa seksyen yang menjurus kepada perbuatan syarikat dan ejen pemasaran dilantik yang tidak mendapat kebenaran atau kelulusan daripada SC untuk menawarkan skim pelaburan saham.
""Bukan setakat itu saja, SC juga perlu menyiasat mengikut Seksyen 4(1) Pencegahan Wang Haram, Pembiayaan Keganasan dan Hasil Daripada Aktiviti Haram 2001 (AMLATFPUAA) kerana skim pelaburan itu tidak berlesen,"" katanya ketika ditemui pada satu perhimpunan aman bagi menyerahkan aduan rasmi kepada SC, di sini, hari ini.
Pada perhimpunan itu, seramai 64 mangsa tampil membuat aduan rasmi selepas mendakwa mengalami kerugian keseluruhan mencecah lebih RM3 juta akibat pelaburan yang dijanjikan dengan pulangan dividen sehingga 20 peratus setahun serta potensi nilai saham meningkat 10 kali ganda apabila disenaraikan di Bursa Malaysia.
Hishamuddin berkata, selepas MHO mendedahkan modus operandi syarikat berkenaan, pemiliknya ada berunding untuk melakukan bayaran RM500 mengikut jadual, namun hanya sekali bayaran diterima oleh mangsa.
""Jadual pembayaran juga tidak dipatuhi. Isunya sekarang ialah semua mangsa sudah tidak percaya kepadanya, justeru MHO menggesa siasatan menyeluruh harus dilakukan diatas ketidakpatuhan dan kesalahan undang-undang dilakukan syarikat berkenaan.
""Malah, tindakan lanjut termasuk laporan kepada Bank Negara (BNM) sedang dipertimbangkan berikutan unsur pengambilan deposit tanpa kebenaran sah,"" katanya."
https://www.bharian.com.my/berita/kes/2025/05/1398311/513-tan-produk-ikan-sejuk-beku-ada-dna-babi-ayam-disita,"51.3 tan produk ikan sejuk beku ada DNA babi, ayam disita","Oleh Nur Izzati Mohamad - Mei 20, 2025 @ 6:41pm","BUTTERWORTH: Jabatan Perkhidmatan Kuarantin dan Pemeriksaan Malaysia (MAQIS) Pulau Pinang menyita 51.3 tan produk ikan sejuk beku mengandungi asid deoksiribonukleik (DNA) babi dan ayam dari China.
Ia hasil pemeriksaan dilakukan di Teminal Kontena Butterworth Utara (NBCT) di sini selepas MAQIS mengesan dokumen import dagangan mengandungi maklumat mengelirukan.
MADIS melalui kenyataan berkata, barangan diisytiharkan sebagai 'frozen cuttlefish intestines' berbentuk sosej sejuk beku, 'frozen cuttlefish balls' dan 'frozen cuttlefish tofu'.
""Namun analisis DNA oleh Jabatan Kimia Malaysia mengesahkan produk itu mengandungi DNA babi dan ayam di mana ia bercanggah deklarasi asal dalam dokumen import,"" katanya.
ADVERTISEMENT
Susulan itu dagangan bernilai lebih RM63,000 disita untuk tindakan lanjut mengikut Seksyen 13 Akta MAQIS 2011 kerana mengemukakan maklumat palsu, tidak tepat atau mengelirukan.
""Pengimport telah dikenakan kompaun dan barangan dagangan akan dilupuskan mengikut tindakan penguatkuasaan diperuntukkan di bawah akta sama,"" katanya."
https://www.bharian.com.my/berita/kes/2025/05/1398305/dbkl-nafi-dakwaan-sistem-perkhidmatan-digodam-penggodam-tuntut-rm23617,"DBKL nafi dakwaan sistem perkhidmatan digodam, penggodam tuntut RM236.17 juta","Oleh BERNAMA - Mei 20, 2025 @ 6:23pm","KUALA LUMPUR: Dewan Bandaraya Kuala Lumpur (DBKL) menafikan dakwaan sistem perkhidmatan dalam taliannya digodam, dengan penggodam menuntut wang tebusan AS$55 juta (RM236.17 juta) berikutan gangguan itu.
Datuk Bandar Kuala Lumpur, Datuk Seri Dr Maimunah Mohd Sharif berkata sistem perkhidmatan dalam talian DBKL memang mengalami gangguan teknikal sebelum ini, namun tidak membabitkan sebarang tuntutan wang.
""Memang ada gangguan sistem tapi tidak ada kaitan dengan wang (tebusan) daripada sesiapa.
""Sebanyak 39 sistem yang bermasalah sudah kembali normal sejak 1 Mei lalu, seperti sistem e-perumahan, e-lesen, e-aduan dan e-tempah,"" katanya ketika dihubungi di sini, hari ini.
Dalam pada itu, Ketua Polis Kuala Lumpur, Datuk Rusdi Mohd Isa berkata pihaknya setakat ini tidak menerima laporan berhubung tuntutan berkenaan.
Terdahulu, sebuah akhbar berbahasa Cina melaporkan seorang Ahli Parlimen mendakwa sistem perkhidmatan dalam talian DBKL digodam dan penggodam berkenaan menuntut tebusan berjumlah RM236.17 juta.
Menurut laporan itu, Ahli Parlimen berkenaan memaklumkan beliau menerima maklumat terbabit daripada individu dipercayainya sebagai sumber yang boleh diharap dan yakin bahawa insiden berkenaan benar-benar berlaku."
https://www.bharian.com.my/berita/kes/2025/05/1398303/pengarah-jurutera-jabatan-kerajaan-antara-6-ditahan-kes-rasuah-kontrak,"Pengarah, jurutera jabatan kerajaan antara 6 ditahan kes rasuah kontrak ratusan ribu ringgit","Oleh Muhaamad Hafis Nawawi - Mei 20, 2025 @ 6:17pm","KUALA LUMPUR: Dua penjawat termasuk berjawatan pengarah dan bergelar Datuk antara enam ditahan Suruhanjaya Pencegahan Rasuah Malaysia (SPRM) susulan kes rasuah membabitkan kontrak bernilai ratusan ribu ringgit.
Lelaki bergelar Datuk itu bersama seorang lagi penjawat awam iaitu jurutera di sebuah jabatan kerajaan di ibu negara adalah suspek utama kes membabitkan tawaran kerja kontrak pembangunan dan senggaraan sejak 2021.
Menurut sumber semua suspek terdiri empat lelaki dan dua wanita berusia lingkungan 20 hingga lingkungan 50-an itu ditahan jam 5.30 petang semalam ketika hadir memberi keterangan di Ibu Pejabat SPRM di Putrajaya.
""Dua suspek utama berjawatan pengarah serta jurutera di sebuah jabatan kerajaan dipercayai meminta dan menerima rasuah daripada kontraktor yang ditawarkan kerja kontrak pembangunan dan senggaraan di bawah seliaannya antara 2021 hingga kini.
""Turut ditahan suami isteri bersama bapanya yang juga pemilik syarikat bergelar Datuk, selain seorang kontraktor kerana disyaki bertindak sebagai orang tengah dalam mendapatkan rasuah daripada kalangan kontraktor,"" katanya.
Sumber berkata, siasatan awal mendapati kedua-dua suspek utama menerima kira-kira RM115,000 daripada orang tengah dalam bentuk wang tunai, pembiayaan ubah suai rumah dan pemberian telefon bimbit.
Katanya, menerusi Op Kepala dijalankan Bahagian Operasi Khas SPRM di 10 premis sekitar Lembah Klang dan Johor semalam, SPRM menyita dua unit kenderaan jenis Toyota Hilux, wang tunai kira-kira RM165,000 selain membekukan 95 akaun perbankan terdiri akaun individu dan syarikat membabitkan jumlah kira-kira RM6 juta.
Sementara itu, Pengarah Kanan Bahagian Operasi Khas SPRM, Datuk Mohamad Zamri Zainul Abidin ketika dihubungi mengesahkan tangkapan, dengan kes disiasat mengikut Seksyen 17(a) Akta SPRM 2009.
Lima daripada suspek terbabit kini direman lima hari sehingga 24 Mei ini, manakala seorang lagi selama tiga hari selepas permohonan dibuat SPRM di Mahkamah Majistret Putrajaya pagi tadi."
https://www.bharian.com.my/berita/kes/2025/05/1398295/pembantu-chef-rugi-rm2800-diugut-sebar-video-bogel-bersama-kekasih,"Pembantu chef rugi RM2,800 diugut sebar video bogel bersama kekasih","Oleh Safeek Affendy Razali - Mei 20, 2025 @ 6:05pm","AMPANG JAYA: Dua remaja lelaki ditahan selepas melakukan pemerasan berhubung video hubungan seks seorang pembantu chef bersama teman wanitanya yang digodam daripada telefon bimbit mangsa.
Kedua-dua mereka ditahan di pusat beli-belah Galaxy Ampang, di sini, oleh sepasukan anggota dari Bahagian Siasatan Jenayah, Ibu Pejabat Polis Daerah (IPD) Ampang Jaya, malam kelmarin.
Ketua Polis Daerah Ampang Jaya, Asisten Komisioner Mohd Azam Ismail, berkata pengadu berusia 19 tahun yang juga mangsa mendakwa membayar RM2,800 wang tunai secara ansuran kepada suspek yang mengugut akan menyebarkan rakaman video hubungan seks pengadu sekiranya mangsa tidak membayar wang berkenaan.
""Suspek kemudian meminta lagi sejumlah wang tunai sebanyak RM1,000 daripada mangsa yang kemudian bertindak membuat laporan polis.
ADVERTISEMENT
""Susulan dari itu polis kemudian memberkas kedua-dua suspek berusia 18 tahun di tempat kerja mangsa di Galaxy Ampang, malam kelmarin,"" katanya dalam satu kenyataan hari ini.
Mohd Azam berkata, hasil pemeriksaan, pihak polis merampas tiga unit telefon bimbit dari kedua-dua suspek.
""Hasil ujian air kencing yang dijalankan mendapati kedua-dua suspek positif dadah jenis THC.
""Setakat ini kedua-dua suspek direman selama empat hari bermula semalam hingga Khamis,"" katanya.
Siasatan dijalankan mengikut Seksyen 385 Kanun Keseksaan atas kesalahan melakukan pemerasan kepada orang sehingga mendatangkan ketakutan dan jika disabit kesalahan boleh dihukum penjara selama tujuh tahun.
Selain itu siasatan dijalankan di bawah Seksyen 292 kanun yang sama kerana memiliki bahan lucah dan hukuman penjara sehingga tiga tahun atau denda atau kedua-duanya sekali."
https://www.bharian.com.my/berita/kes/2025/05/1398293/mayat-nelayan-hilang-ditemukan,Mayat nelayan hilang ditemukan,"Oleh Norzamira Che Noh - Mei 20, 2025 @ 6:04pm","SHAH ALAM: Mayat nelayan tempatan yang dilaporkan hilang selepas bot gentian kaca dinaikinya bersama dua rakan dirempuh bot pukat tunda dalam kejadian Sabtu lalu ditemui terapung pada jarak 4.6 batu nautika dari perairan Hydro Kapar, pagi tadi.
Pengarah Agensi Penguatkuasaan Maritim Malaysia (Maritim Malaysia) Selangor, Kepten Maritim Abdul Muhaimin Muhammad Salleh, berkata mayat Zamri Mohd Harun, 56 ditemui kira-kira jam 8.35 pagi.
""Operasi Mencari dan Menyelamat (CARILAMAT) seorang nelayan tempatan yang hilang selepas bot fiber dinaikinya bersama dua rakan lain dilanggar bot pukat tunda ditamatkan pagi ini selepas mayat mangsa ditemui.
""Mayat mangsa ditemui oleh kumpulan nelayan yang turut membantu operasi pencarian sejak semalam.
""Mangsa kemudian dibawa ke Jeti Nelayan Sementa sekitar jam 10.05 pagi dan diserahkan kepada pihak polis untuk tindakan lanjut,"" katanya dalam kenyataan hari ini.
Terdahulu, dalam kejadian sekitar 11 malam itu, bot dinaiki mangsa bersama dua lagi rakan dilanggar Vesel Nelayan Tempatan (VNT) jenis pukat tunda ketika sedang menjalankan aktiviti menangkap ikan di utara Pulau Klang.
Dua rakan yang terselamat dibawa ke Jeti Maritim Negeri Selangor dan dihantar ke Hospital Tengku Ampuan Rahimah, Klang untuk mendapatkan rawatan susulan."
https://www.bharian.com.my/berita/kes/2025/05/1398269/barang-kes-tak-dikemuka-jatuh-hukum-penganggur-bunuh-ibu-bapa-ditangguh,"Barang kes tak dikemuka, jatuh hukum penganggur bunuh ibu, bapa ditangguh","Oleh Suraya Ali - Mei 20, 2025 @ 5:16pm","KUALA LUMPUR: Keputusan kes seorang penganggur yang didakwa membunuh ibu bapanya di Kampung Sungai Penchala, dekat sini akan diputuskan Jumaat ini berikutan beberapa barang kes tidak dikemukakan di Mahkamah Tinggi di sini hari ini.
Mahkamah sebelum ini menetapkan hari ini untuk menjatuhkan hukuman selepas tertuduh, Afendi Muhammad Agus@Muhamed Ali, 44, mengaku bersalah membunuh ibu bapanya pada 9 Disember 2023.
Bagaimanapun, Timbalan Pendakwa Raya Izalina Abdullah memaklumkan beberapa barang kes fizikal seperti pisau dan mata pisau yang digunakan dalam kejadian itu tidak dibawa ke mahkamah.
Sehubungan itu, Hakim K Muniandy menetapkan Jumaat ini untuk jatuh hukum selepas Afendi mengulangi pengakuan bersalah sebaik pertuduhan dibacakan sekali lagi oleh jurubahasa.
Pada 30 April lalu, Izalina memaklumkan kepada mahkamah bahawa berdasarkan laporan perubatan psikiatri daripada Hospital Bahagia Ulu Kinta di Ipoh bertarikh 7 Februari 2025, beliau berpendapat Afendi tidak menghidap penyakit mental dan semasa kejadian pada 9 Disember 2023, keadaan mental lelaki itu adalah waras.
Sebelum ini, pada 27 November 2024, Muniandy memerintahkan Afendi menjalani pemeriksaan mental di Hospital Bahagia Ulu Kinta bagi memastikan pengakuan bersalah yang dibuat pada 6 September 2024 adalah dalam keadaan waras serta sukarela.
Afendi didakwa membunuh Muhammad Agus@Muhamed Ali Omar, 82, dan Darlisma Njatu Saleh, 72, di sebuah rumah di Kampung Sungai Penchala, pada jam 7.10 malam dan 7.20 malam, 9 Disember 2023.
Pertuduhan dikemukakan mengikut Seksyen 302 Kanun Keseksaan yang memperuntukkan hukuman mati atau penjara tidak kurang 30 tahun dan tidak lebih 40 tahun serta sebat tidak kurang 12 kali, jika sabit kesalahan.
Disember lalu media melaporkan mayat suami isteri warga emas ditemukan di ruang tamu kediaman mereka dengan beberapa kesan tikaman pada tubuh selepas berlaku pergaduhan."
https://www.bharian.com.my/berita/kes/2025/05/1398247/akps-tolak-kemasukan-112-warga-asing-di-klia,AKPS tolak kemasukan 112 warga asing di KLIA,"Oleh BERNAMA - Mei 20, 2025 @ 4:43pm","SEPANG: Agensi Kawalan dan Perlindungan Sempadan Malaysia (AKPS) menolak kemasukan 112 warga asing di Lapangan Terbang Antarabangsa Kuala Lumpur (KLIA) semalam kerana gagal mematuhi syarat ditetapkan agensi itu.
AKPS dalam kenyataan memaklumkan mereka yang ditahan terdiri warga Bangladesh, Pakistan dan India.
""Mereka dibawa ke Pejabat Unit Pemantau AKPS KLIA untuk pemeriksaan lanjut sebelum keputusan rasmi penolakan kemasukan dikeluarkan terhadap mereka,"" menurut kenyataan itu.
AKPS memaklumkan operasi terbabit memeriksa 300 individu dari pelbagai negara dan mendapati sebilangan daripada warga asing itu telah mendarat lebih enam jam, namun tidak hadir ke kaunter untuk pemeriksaan imigresen.
Hasil pemantauan mendapati tindakan mereka ini disengajakan dan mencetuskan keraguan terhadap tujuan kedatangan ke negara ini.
AKPS akan terus mempergiat aktiviti pemantauan dan penguatkuasaan bagi memastikan keselamatan pintu masuk serta kedaulatan sempadan negara sentiasa terpelihara."
https://www.bharian.com.my/berita/kes/2025/05/1398243/polis-siasat-portal-berita-dakwa-penemuan-mayat-pamela-ling,Polis siasat portal berita dakwa penemuan mayat Pamela Ling,"Oleh BERNAMA - Mei 20, 2025 @ 4:33pm","KUALA LUMPUR: Polis menjalankan siasatan terhadap sebuah portal berita dalam talian yang disyaki menyiarkan laporan berhubung penemuan mayat Datin Seri Pamela Ling Yueh, di sebuah rumah di Petaling Jaya sehingga tular di media sosial semalam.
Ketua Polis Selangor Datuk Hussein Omar Khan berkata pihaknya membuka kertas siasatan mengikut Seksyen 504 Kanun Keseksaan serta Seksyen 233 Akta Komunikasi dan Multimedia 1998.
""Kita akan panggil pihak yang terbabit untuk dirakam keterangan,"" katanya ketika dihubungi hari ini.
Semalam polis mengesahkan satu laporan yang tular di laman sosial sebuah portal berita dalam talian bertajuk 'Police Interview Pamela Ling's Children and Family Friend in Death Investigation' adalah palsu.
Hussein mengesahkan tiada apa-apa laporan diterima pihaknya berkaitan penemuan mayat di sebuah rumah di Petaling Jaya, seperti yang dinyatakan dalam laporan tular berkenaan.
Pada 9 April, Pamela, 42, dilaporkan hilang ketika dalam perjalanan ke Ibu Pejabat Suruhanjaya Pencegahan Rasuah Malaysia (SPRM) di Putrajaya dengan menaiki kereta perkhidmatan e-panggilan.
Laporan polis berhubung kehilangannya diterima pada jam 3.02 petang hari yang sama."
https://www.bharian.com.my/berita/kes/2025/05/1398238/perunding-dagangan-emas-didakwa-terima-deposit-rm118-juta-tanpa-lesen-sah,Perunding dagangan emas didakwa terima deposit RM1.18 juta tanpa lesen sah,"Oleh BERNAMA - Mei 20, 2025 @ 4:31pm","KUALA LUMPUR: Seorang perunding perdagangan emas dan pertukaran wang asing mengaku tidak bersalah di Mahkamah Sesyen di sini hari ini atas pertuduhan menerima deposit berjumlah RM1.18 juta tanpa lesen sah bagi tujuan pelaburan, tiga tahun lalu.
Abel Ong Jun Wen, 31, didakwa menerima deposit itu daripada perunding kewangan, Tan Wai Mei, 40, tanpa lesen sah di bawah Seksyen 10 Akta Perkhidmatan Kewangan 2013 di sebuah rumah di Taman Sentul Bahagia, Sentul di sini antara 17 Okt 2022 dan 15 Mac 2023.
Lelaki itu dituduh mengikut Seksyen 137 (1) Akta Perkhidmatan Kewangan 2013 dan boleh dihukum di bawah Seksyen 137 (2) akta sama yang memperuntukkan hukuman penjara maksimum 10 tahun atau denda tidak melebihi RM50 juta atau kedua-duanya, jika sabit kesalahan.
Timbalan Pendakwa Raya Noor Syafina Mohd Redzuan menawarkan jaminan RM30,000 dengan seorang penjamin berserta syarat tambahan pasport tertuduh diserahkan kepada mahkamah.
ADVERTISEMENT
Peguam Benedict Choong yang mewakili Jun Wen memohon jaminan rendah dengan alasan anak guamnya seorang yang bankrap selain tiada risiko melarikan diri serta menanggung ibunya.
""Anak guam saya kini bekerja dalam bidang jualan dan pemasaran dengan pendapatan RM2,000 hingga RM3,000. Dia juga tidak boleh keluar dari sempadan negara kita kerana sudah bankrap.
""Dia juga tidak mempunyai pasport dan sekiranya diizinkan oleh mahkamah, saya merayu agar syarat tambahan untuk anak guam saya melaporkan diri sebulan sekali di balai polis berdekatan,"" kata peguam itu.
Hakim Azrul Darus membenarkan tertuduh diikat jamin RM30,000 dengan seorang penjamin berserta syarat tambahan tertuduh perlu melaporkan diri sebulan sekali di balai polis berhampiran sehingga kes selesai dan menetapkan 24 Jun ini untuk sebutan kes."
https://www.bharian.com.my/berita/kes/2025/05/1398225/bekas-juruwang-bank-tak-mengaku-pecah-amanah-wang-rm55000-milik-akademi,"Bekas juruwang bank tak mengaku pecah amanah wang RM55,000 milik akademi al-Quran","BERNAMA - Mei 20, 2025 @ 4:15pm","ALOR SETAR: Bekas juruwang sebuah bank di Padang Terap dekat sini, dihadapkan ke Mahkamah Sesyen di sini hari ini atas empat pertuduhan pecah amanah wang milik pelanggan bank itu berjumlah RM55,000.
Mohd Abd Rahman Hamzah, 41, didakwa melakukan kesalahan itu dengan membuat transaksi pengeluaran wang berkenaan dari akaun sebuah bank milik Akademi Al-Quran dan Dakwah Ummah tanpa kebenaran pemilik akaun berkenaan.
Dia yang kini bekerja menjual kereta di Sungai Petani secara sambilan, dituduh melakukan kesalahan itu di bank berkenaan pada April, Mei dan Jun 2022.
Lelaki itu didakwa mengikut Seksyen 408 Kanun Keseksaan dan boleh dihukum di bawah seksyen sama yang membawa hukuman penjara maksimum 14 tahun dan dengan sebatan dan boleh juga dikenakan denda jika sabit kesalahan.
Mohd Abd Rahman juga berdepan empat pertuduhan menggunakan suatu dokumen sebagai tulen iaitu 'Borang Wang Keluar Wit 506' bagi jumlah kesemua wang berkenaan atas akaun milik akademi terbabit, yang dia mempunyai sebab untuk percaya dokumen itu adalah palsu, di lokasi dan tarikh sama.
Pertuduhan dikemukakan mengikut Seksyen 471 Kanun Keseksaan dan boleh dihukum mengikut Seksyen 465 Kanun Keseksaan yang boleh dikenakan hukuman penjara maksimum dua tahun atau denda atau kedua-duanya jika sabit kesalahan.
Lelaki itu mengaku tidak bersalah terhadap semua pertuduhan sebelum Hakim N Priscilla Hemamalini membenarkan ikat jamin RM28,000 untuk semua pertuduhan dan menetapkan 15 Jun sebagai tarikh sebutan semula kes bagi serahan dokumen dan lantikan peguam.
Pendakwaan dikendalikan Timbalan Pendakwa Raya Vatchira Wong Rui Fern, manakala Mohd Abd Rahman tidak diwakili peguam."
https://www.bharian.com.my/berita/kes/2025/05/1398195/sarjan-tentera-didakwa-rogol-cabul-pelajar-tingkatan-satu,"Sarjan tentera didakwa rogol, cabul pelajar Tingkatan Satu","Oleh Meor Riduwan Meor Ahmad - Mei 20, 2025 @ 3:30pm","MELAKA: Seorang anggota tentera dihadapkan ke Mahkamah Sesyen Ayer Keroh, hari ini atas lima pertuduhan termasuk merogol dan melakukan amang seksual fizikal terhadap seorang remaja perempuan berusia 13 tahun, awal bulan.
Mohamad Zulfikar Ishak, 32, yang berpangkat Sarjan bagaimanapun mengaku tidak bersalah sejurus semua pertuduhan dibacakan terhadapnya di hadapan Hakim Haderiah Siri.
Timbalan Pendakwa Raya Wardah Ishhar dan peguam SS Amritpal Singh masing-masing mewakili pendakwaan dan pembelaan.
Mengikut pertuduhan pertama hingga ketiga, bapa kepada seorang anak itu didakwa merogol kanak-kanak perempuan berusia 12 tahun enam bulan serta dua perbuatan amang seksual fizikal terhadap mangsa.
Bagi pertuduhan rogol, dia didakwa mengikut Seksyen 376 (1) Kanun Keseksaan, jika sabit kesalahan boleh dipenjara sehingga 20 tahun dan sebat.
Kesalahan amang seksual pula didakwa mengikut Seksyen 14 (a) dan 14 (b) Akta Kesalahan Seksual Terhadap Kanak-Kanak (AKSTK) 2017, yang membawa hukuman penjara maksimum 20 tahun dan sebat, jika disabitkan.
Pertuduhan keempat, dia disyaki melakukan pengantunan terhadap kanak-kanak sama dengan cara
berkomunikasi melalui telefon untuk mendorongnya melakukan aktiviti bersifat seksual dan melanggar Seksyen 12 AKSTK 2017, sabit kesalahan boleh dipenjara maksimum lima tahun dan boleh disebat.
Tertuduh turut didakwa mengikut Seksyen 13 AKSTK 2017 kerana berjumpa mangsa selepas pengantunan terhadapnya dengan menjemput dan membawa kanak-kanak perempuan itu keluar dari asrama menaiki kereta.
Seksyen itu memperuntukkan hukuman penjara maksimum 10 tahun dan boleh juga disebat jika disabitkan kesalahan.
Semua kesalahan itu didakwa dilakukan di dalam kereta Perodua Viva di kawasan parkir kenderaan sebuah pasar raya di Cheng, dekat sini, pada 4 Mei lalu, kira-kira jam 1 tengah hari.
Pendakwaan mencadangkan jaminan RM90,000 bagi semua pertuduhan berserta syarat tambahan tertuduh perlu melapor diri di balai polis sebulan sekali serta tidak boleh mengganggu mangsa dan keluarganya serta saksi pendakwaan.
Peguam merayu jaminan paling rendah atas alasan tertuduh berkhidmat sebagai tentera sejak 10 tahun lalu dan tiada kebarangkalian untuk melarikan diri selain dia adalah penanggung tunggal keluarga.
Mahkamah kemudian membenarkan tertuduh diikat jamin RM25,000 bagi semua pertuduhan berserta syarat tambahan dipohon pendakwaan.
Kes ditetapkan untuk sebutan semula pada 26 Jun depan untuk serahan dokumen."
https://www.bharian.com.my/berita/kes/2025/05/1398180/112-warga-bangladesh-india-pakistan-ditolak-masuk-ke-malaysia-akps,"112 warga Bangladesh, India, Pakistan ditolak masuk ke Malaysia - AKPS","Oleh Safeek Affendy Razali - Mei 20, 2025 @ 3:03pm","KUALA LUMPUR: Seramai 112 individu terdiri warga Bangladesh, Pakistan dan India ditolak daripada memasuki negara ini semalam, selepas gagal mematuhi syarat-syarat yang ditetapkan.
Semua mereka dikesan mendarat di Lapangan Terbang Antarabangsa Kuala Lumpur (KLIA) di sini, lebih enam jam, namun tidak hadir ke kaunter untuk pemeriksaan Imigresen.
Agensi Kawalan dan Perlindungan Sempadan Malaysia (AKPS), memaklumkan semua mereka adalah antara 300 individu dari pelbagai negara yang diperiksa dalam operasi pemantauan berkala oleh Unit Pemantau AKPS di KLIA.
""Hasil pemeriksaan kita mendapati sebilangan daripada mereka yang lama mendarat dengan sengaja tidak pergi ke kaunter Imigresen.
""Tindakan mereka mencetuskan keraguan terhadap tujuan kedatangan mereka ke negara ini sebelum mereka ditahan.
""Semua mereka kemudiannya dibawa ke pejabat Unit Pemantau AKPS KLIA bagi tujuan siasatan dan pemeriksaan lanjut sebelum keputusan rasmi penolakan kemasukan dikeluarkan ke atas mereka,"" katanya dalam satu kenyataan hari ini.
AKPS akan terus mempergiatkan aktiviti pemantauan serta penguatkuasaan bagi memastikan keselamatan pintu masuk dan kedaulatan sempadan negara sentiasa terpelihara.
AKPS bagaimanapun tidak memperincikan kesalahan yang dilakukan oleh 112 individu berkenaan."
https://www.bharian.com.my/berita/kes/2025/05/1398176/2-suspek-rancang-kemalangan-desak-bayar-hingga-rm2000,"2 suspek rancang kemalangan, desak bayar hingga RM2,000","Muhammad Asyraff Hafizi - Mei 20, 2025 @ 2:57pm","KUALA LUMPUR: Pemandu, terutama wanita diingatkan sentiasa berhati-hati sekiranya terbabit dalam kemalangan kecil dan dipaksa atau diugut membayar pampasan dengan segera.
Ia berikutan lebih 30 laporan polis dibuat serta aduan diterima Jabatan Perkhidmatan Awam dan Aduan MCA sejak Mac lalu mengenai insiden kemalangan dipercayai sengaja dirancang dengan sasaran utama adalah pemandu wanita.
Ketua Jabatan Perkhidmatan Awam dan Aduan MCA, Datuk Seri Michael Chong, berkata dua individu didakwa mendalangi penipuan itu dengan sengaja merancang kemalangan kecil, terutama ketika mangsa sedang mengundur atau memandu perlahan di jalan sempit.
""Mereka akan memandu kereta dan perhatikan sasaran, biasanya wanita. Bila nampak peluang, contohnya mangsa sedang mengundurkan kereta, mereka akan sengaja melanggar atau biar kenderaan mereka dilanggar.
""Selepas itu, mereka keluar dari kenderaan dan bertindak agresif, mendakwa kereta mereka rosak dan minta bayaran serta-merta, kononnya untuk elak buat laporan polis.
""Tuntutan mereka biasanya bermula sekitar RM2,000, tetapi boleh dirunding hingga RM150 atau RM500. Mangsa yang tertekan akan membayar,"" katanya pada sidang media, di sini hari ini.
Beliau berkata, pihaknya menerima lebih 12 aduan rasmi dan lebih 30 maklumat tidak rasmi sejak Mac lalu, semuanya membabitkan pengadu kemalangan dengan kenderaan utiliti sukan (SUV) model Honda HR-V dan kereta Honda Jazz putih.
""Selepas kemalangan itu, individu berkenaan memberi pelbagai alasan untuk mengelak membuat laporan polis, termasuk kononnya perlu pulang segera ke negeri lain kerana isteri mengandung atau mendakwa ingin menjual kereta mereka.
""Semua kes yang diterima menunjukkan modus operandi sama, iaitu lokasi terpencil atau lorong sempit, mangsa sasaran adalah wanita, buat tuntutan pampasan segera dan desak tidak melaporkan kepada polis,"" katanya.
Beliau menasihatkan orang ramai agar berhati-hati jika terbabit dalam kemalangan kecil, terutama jika berdepan individu yang agresif mendesak untuk menyelesaikan kes dengan cara membayar tunai tanpa melalui saluran undang-undang.
""Kita syak ini adalah penipuan, ini kemalangan terancang. Kami akan terus bantu mangsa tampil ke depan dan bantu mereka lapor kepada pihak berkuasa,"" katanya."
https://www.bharian.com.my/berita/kes/2025/05/1398134/cubaan-seludup-12-guni-syabu-bernilai-rm10-juta-melalui-laut-gagal,Cubaan seludup 12 guni syabu bernilai RM10 juta melalui laut gagal,"Oleh Alias Abd Rani - Mei 20, 2025 @ 1:26pm","BATU PAHAT: Agensi Penguatkuasaan Maritim Malaysia (Maritim Malaysia) melumpuhkan cubaan dua lelaki menyeludup keluar 300 kilogram (kg) syabu bernilai RM10 juta menggunakan jalan laut, Jumaat lalu.
Kedua-dua lelaki dipercayai warga tempatan menggunakan bot gentian kaca dengan membawa 12 guni dadah untuk diseludup sebelum kegiatan mereka dihidu pihak berkuasa pada kedudukan 0.8 batu nautika dari perairan Sungai Ayam, di sini, jam 1 pagi.
Timbalan Pengarah Operasi Maritim Johor, Kapten Kama Azri Kamil, berkata sebelum itu pihaknya menerima maklumat hasil risikan berkenaan pergerakan sebuah bot asing dalam keadaan mencurigakan di perairan terbabit.
Katanya, susulan itu sebuah bot digerakkan ke lokasi bagi tujuan pemantauan dan juga pengesanan terhadap bot dinaiki suspek.
ADVERTISEMENT
""Sebaik menyedari kehadiran bot kami, kedua-dua suspek memecut ke kawasan cetek dan meninggalkan bot sebelum melarikan diri ke dalam hutan paya bakau berhampiran.
""Hasil pemeriksaan dalam bot terbabit, kita menemui 12 guni mengandungi plastik berisi serbuk kristal dengan anggaran berat bagi setiap guni adalah 25kg.
""Kesemua dadah dan bot dirampas kemudian dibawa ke pangkalan APMM untuk tindakan lanjut,"" katanya pada sidang media di Maritim Zon Batu Pahat di sini, hari ini.
Kama Azri berkata, pihaknya percaya dadah ini cuba diseludup keluar untuk dihantar kepada sindiket sebelum dipasarkan di negara lain.
Katanya, berdasarkan laporan awal, sindiket terbabit menjadikan negara ini sebagai tempat pemprosesan dadah itu yang kemudiannya dihantar ke luar.
""Sekiranya dadah ini berjaya diseludup keluar, ia boleh digunakan hampir sejuta penagih. Ini adalah kejayaan terbesar Maritim Johor dalam tempoh lima tahun.
""Dadah itu akan dihantar ke Jabatan Kimia untuk dianalisa dan kes disiasat mengikut Seksyen 39B Akta Dadah Berbahaya 1952,"" katanya."
https://www.bharian.com.my/berita/kes/2025/05/1398127/airaz-diperintah-bayar-ganti-rugi-rm17-juta-kepada-siti-khadijah-apparel,Airaz diperintah bayar ganti rugi RM1.7 juta kepada Siti Khadijah Apparel,"Oleh Ahmad Johari Mohd Ali - Mei 20, 2025 @ 1:11pm","KUALA LUMPUR: Syarikat Airaz Technologies Sdn Bhd (Airaz) diperintahkan membayar ganti rugi keseluruhan berjumlah RM1.7 juta kepada Siti Khadijah Apparel Sdn Bhd, selepas didapati meniru dan melanggar reka bentuk berdaftar Telekung Harmoni milik syarikat itu.
Perintah berkenaan dikeluarkan Hakim Mahkamah Tinggi, Adlin Abdul Majid pada prosiding taksiran ganti rugi secara dalam talian (dalam kamar) pada 6 Mac lalu.
Ia susulan Mahkamah Tinggi pada 8 Februari tahun lalu, membenarkan tuntutan saman balas Siti Khadijah selepas mendapati Telekung Suqainah Lite milik Airaz, meniru dan melanggar reka bentuk perindustrian Telekung 'Harmoni' milik Padzilah Enda (Pengarah Siti Khadijah).
Peguam Ahmad Hafiz Zubir yang mewakili Siti Khadijah dan Padzilah ketika dihubungi media hari ini, berkata mahkamah memerintahkan Airaz membayar RM1,216,015.20 bagi akaun keuntungan hasil penjualan produk telekung jenama Suqainah Lite dan Suqainah Luxe, yang telah melanggar reka bentuk Telekung Harmoni.
Katanya, dalam penghakiman penuh pada Februari tahun lalu, mahkamah menolak tuntutan asal Airaz yang cuba membatalkan reka bentuk Telekung Harmoni, sebaliknya membenarkan tuntutan balas Siti Khadijah setelah didapati terdapat persamaan ketara pada bahagian kepala dan dagu reka bentuk Suqainah Lite dengan telekung plaintif.
""Selain itu, mahkamah turut mengarahkan Airaz Technologies membayar gantirugi pampasan dan teladan sebanyak RM500,000, dan kos prosiding berjumlah RM5,000 kepada Siti Khadijah Apparel,"" katanya.
Hakim Azlan Sulaiman dalam keputusannya tahun lalu berkata, selepas membuat penelitian ke atas sampel Suqainah Lite dan membandingkannya secara visual dengan reka bentuk 'Harmoni', beliau mendapati ciri-ciri penting 'Harmoni' turut ada pada Suqainah.
Azlan berkata, mahkamah mendapatitelekung reka bentuk 'Harmoni' sudah dijual dan boleh didapati di pasaran sebelum plaintif menjual Suqainah.
Mahkamah turut menolak saman utama, iaitu permohonan Airaz untuk membatalkan pendaftaran reka bentuk perindustrian telekung 'Harmoni' yang difailkan pada 2 Jun 2022.
Menurut Azlan, Airaz gagal mengemukakan butiran mencukupi berhubung reka bentuk industri telekung Siti Khadijah yang dinyatakan plaintif bukan sesuatu yang asli atau baharu.
Katanya, plaintif juga gagal mengemukakan butiran terperinci telekung reka bentuk 'Harmoni' yang didedahkan kepada umum sebelum defendan mendaftarkan setiap reka bentuk perindustrian, yang dikatakan mempunyai kekurangan kualiti bagi menjadikannya asli atau baharu.
Melalui saman balas difailkan pada 14 Disember 2022 pula, Siti Khadijah mendakwa terdapat persamaan ketara melalui reka bentuk, corak di bahagian kepala dan dagu Telekung Suqainah Lite Airaz yang meniru Telekung Harmoni Siti Khadijah.
Siti Khadijah Apparel mendakwa tindakan Airaz yang menjual, mengiklan dan mengedarkan Telekung Suqainah Lite Airaz melanggar hak reka bentuk perindustriannya kerana meniru dan menciplak reka bentuk telekung miliknya.
Sehubungan itu, Siti Khadijah Apparel memohon perintah perisytiharan bahawa Airaz melanggar reka bentuk perindustrian reka bentuk telekungnya mengikut Seksyen 32 Akta Reka Bentuk Perindustrian 1996.
Siti Khadijah Apparel turut diwakili peguam Iman Danial Hakim."
https://www.bharian.com.my/berita/kes/2025/05/1398123/bekas-peguam-di-diarah-pulang-beri-keterangan-kes-saman-tipu-tanah-felda,Bekas peguam di AS diarah pulang beri keterangan kes saman tipu tanah FELDA,"Oleh Rahmat Khairulrijal - Mei 20, 2025 @ 1:09pm","KUALA LUMPUR: Seorang bekas peguam yang kini bekerja sebagai guru prasekolah di Amerika Syarikat (AS) diarahkan Mahkamah Tinggi untuk pulang ke Malaysia bagi memberi keterangan dalam tuntutan saman dikemukakan FELDA terhadap bekas pegawai kanannya.
Pesuruhjaya Kehakiman, Eddie Yeo Soon Chye, membuat keputusan itu selepas menolak permohonan guru terbabit, Amy Loh Shook Fun untuk memberi keterangan bersumpah melalui prosiding Zoom.
Shook Fun yang turut disaman melalui kapasiti beliau sebagai rakan kongsi firma guaman Tetuan Yeap, Yong & Amy, dalam permohonannya berkata, pekerjaannya sebagai guru prasekolah di Maryland menyukarkan beliau untuk pulang ke Malaysia dan hadir di mahkamah secara fizikal.
Bagaimanapun, mahkamah memutuskan dengan membenarkan Shook Fun memberi keterangan secara jarak jauh boleh menjejaskan hak plaintif dan pihak lain kerana kes saman itu sangat rumit dan membabitkan 31 pihak, 19 firma guaman dan kira-kira 40 saksi.
Melalui alasan penghakiman bertarikh 9 Mei lalu, hakim itu berkata, keterangan Shook Fun adalah penting dalam kes itu yang membabitkan dakwaan serius berhubung konspirasi, penipuan dan bantuan tidak jujur berkaitan kehilangan hak milik FELDA terhadap 24 lot tanah utama di Jalan Semarak.
Mahkamah menyatakan bahawa kes berkenaan membabitkan isu kepentingan awam yang besar dan mesti ditangani dengan cekap, berkesan dan segera.
""Fakta bahawa beliau tinggal di AS dan bekerja tidak mengatasi keperluan yang lebih besar bagi prosiding yang terbuka dan adil dalam kes sebesar dan seserius ini.
""Ini bukan kes biasa… ia adalah kes membabitkan dakwaan konspirasi dan penipuan serius berkaitan tanah FELDA di Jalan Semarak.
""Ia mesti didengar dengan penuh ketelusan… keadilan paling baik ditegakkan apabila keseluruhan prosiding dijalankan secara fizikal dan terbuka di mahkamah,"" katanya.
FELDA dan cabang pelaburannya, FELDA Investment Corporation Sdn Bhd (FIC), telah memfailkan saman terhadap Shook Fun dan 20 individu lain termasuk bekas Pengerusi, Tan Sri Mohd Isa Abdul Samad, bekas pengarah FIC dan pemaju Synergy Promenade Sdn Bhd (SPSB) dan Synergy Promenade KLVC Sdn Bhd (SPKLVC).
Plaintif mendakwa bahawa Shook Fun dan rakan kongsinya di firma guaman telah berkomplot dengan bekas ahli lembaga dan pengurusan kanan FELDA serta FIC untuk memindahkan hak milik tanah Semarak secara tidak sah melalui beberapa perjanjian dan dokumen undang-undang yang meragukan dari tahun 2014 hingga 2017.
Dalam writ saman dan penyataan tuntutan, FELDA memohon perintah supaya Pengarah Tanah dan Galian Wilayah Persekutuan menarik balik semua instrumen pemindahan tanah FELDA Semarak kepada SPSB dan SPKLVC dalam tempoh 30 hari dari tarikh perintah.
Plaintif turut memohon deklarasi bahawa Surat Anugerah FIC, Surat Anugerah FELDA, Perjanjian Pembangunan, Surat Kuasa Wakil, Perjanjian Pajakan, empat perjanjian jual beli pajakan (SPA) dan Memorandum Persefahaman adalah tidak sah dan terbatal.
Dalam saman itu, Felda dan FIC menuntut pampasan daripada semua defendan atas pelanggaran tanggungjawab fidusiari terhadap FELDA, termasuk pampasan sebanyak RM1.062 bilion sebagai nilai komersial tanah Semarak yang boleh diperoleh daripada penjualan tanah berkenaan."
https://www.bharian.com.my/berita/kes/2025/05/1398107/pemandu-lori-nahas-trak-fru-didakwa-pindah-2-ekor-lembu-curi,Pemandu lori nahas trak FRU didakwa pindah 2 ekor lembu curi,"Mei 20, 2025 @ 12:43pm","TELUK INTAN: Pemandu lori yang terbabit nahas mengorbankan sembilan anggota Pasukan Simpanan Persekutuan (FRU) minggu lalu, hari ini dihadapkan ke Mahkamah Majistret di sini hari ini atas pertuduhan memindahkan dua ekor lembu curi.
Tertuduh, Rudi Zulkarnain Mat Radi berusia 45 tahun itu bagaimanapun mengaku tidak bersalah selepas pertuduhan terhadapnya dibacakan jurubahasa di hadapan Majistret Naidatul Athirah Azman.
Mengikut pertuduhan, lelaki itu didakwa memindahkan harta curi iaitu seekor lembu jantan berwarna hitam baka KK Cros dan seekor lembu jantan berwarna putih baka Brahman milik seorang lelaki warga emas berusia 66 tahun daripada tempat asalnya di sebuah kebun dekat Kampung Keli Sungai, Hutan Melintang.
Dia didakwa melakukan perbuatan itu di Kampung Kebun Baru, Hutan Melintang pada pukul 6 petang, 14 April 2025. Bagi pertuduhan ini, dia didakwa melakukan kesalahan yang boleh dihukum mengikut Seksyen 414 Kanun Keseksaan, penjara sehingga tujuh tahun atau denda atau kedua-duanya jika sabit kesalahan.
Pendakwaan dikendalikan Timbalan Pendakwa Raya, Izzuddin Fakri Hamdan, manakala tertuduh diwakili peguam Mohd Hafizudin Khan Norkhan.
Mahkamah kemudian membenarkan tertuduh diikat jamin RM3,000 dengan seorang penjamin dan kes disebut semula pada 16 Jun depan.
Menerusi laporan media semalam, Rudi Zulkarnain yang dibebaskan dengan ikat jamin sebanyak RM6,000 oleh Mahkamah Majistret Teluk Intan, ditahan semula bagi membantu siasatan kes curi lembu di Hutan Melintang, April lalu.
Tertuduh pada Jumaat lalu mengaku tidak bersalah di hadapan majistret sama bagi sembilan pertuduhan memandu secara berbahaya hingga menyebabkan kematian sembilan anggota FRU di Kilometer 15, Jalan Sungai Manik pada 13 Mei 2025."
https://www.bharian.com.my/berita/kes/2025/05/1398071/penganggur-ditahan-beberapa-jam-lepas-samun-kedai-24-jam,Penganggur ditahan beberapa jam lepas samun kedai 24 jam,"Oleh Norzamira Che Noh - Mei 20, 2025 @ 11:55am","SHAH ALAM: Seorang penganggur ditahan beberapa jam selepas menyamun sebuah kedai serbaneka 24 jam di Bandar Botanik, Klang, Sabtu lalu.
Ketua Polis Daerah Klang Selatan, Asisten Komisioner Ramli Kasa, berkata lelaki berusia 37 tahun itu ditahan kira-kira jam 8.25 malam di Taman Andalas, Klang selepas laporan dibuat pekerja kedai berkenaan pada jam 5.35 petang, hari sama.
Beliau berkata, polis menerima laporan daripada pekerja kedai berkenaan bahawa tempat kerjanya disamun seorang lelaki yang bersenjatakan pemutar skru.
Katanya, suspek menghentak meja kaunter sebelum mengugut serta memaksa mangsa menyerahkan semua wang dalam mesin daftar tunai.
""Mangsa yang ketakutan kemudian menyerahkan semua wang yang ada. Dianggarkan kerugian dialami kedai serbaneka berkenaan akibat kejadian itu adalah sekitar RM3,000.
""Hasil siasatan dan risikan membawa kepada penahanan suspek kira-kira jam 8.35 malam, hari yang sama di Taman Andalas Klang.
""Polis turut merampas peralatan, kenderaan dan pakaian yang digunakan lelaki berkenaan dalam melakukan jenayah samun,"" katanya dalam kenyataan, hari ini.
Beliau berkata, hasil semakan juga mendapati suspek mempunyai enam rekod jenayah lampau dan tiga rekod jenayah.
""Selain penglibatan dalam kes ini, soal siasat ke atas suspek berjaya menyelesaikan empat kes lain dengan modus operandi yang hampir sama di sekitar daerah Klang Selatan.
""Siasatan lanjut dijalankan mengikut Seksyen 392/397 Kanun Keseksaan yang memperuntukkan hukuman penjara 20 tahun dan sebat jika sabit kesalahan,"" katanya."
https://www.bharian.com.my/berita/kes/2025/05/1398105/polis-johor-lumpuhkan-17-sindiket-dadah-nilai-rampasan-rm75j,"Polis Johor lumpuhkan 17 sindiket dadah, nilai rampasan RM75j","Izz Laily Hussein - Mei 20, 2025 @ 12:42pm","JOHOR BAHRU: Jabatan Siasatan Jenayah Narkotik (JSJN) Johor berjaya melumpuhkan 17 sindiket pengedaran dadah dengan menahan 45 ahli sindiket dalam tempoh empat bulan pertama tahun ini.
Ketua Polis Johor, Datuk M Kumar, berkata dalam tempoh Januari hingga bulan lalu juga, pihaknya turut membuat rampasan dadah bernilai RM75.85 juta dengan nilai sitaan pelbagai aset berjumlah RM2.07 juta.
""Bagi tempoh Januari sehingga April lalu, JSJN turut mempamerkan prestasi cemerlang apabila membuat sebanyak 8,598 tangkapan atas pelbagai kesalahan dadah.
""Sejumlah 878.86 kilogram dan 3,643.77 liter dadah berjaya dirampas dalam beberapa siri serbuan dan operasi,"" katanya berucap pada Perhimpunan Bulanan Mei 2025 Kontinjen Johor, di sini hari ini.
Menurut Kumar, Jabatan Keselamatan Dalam Negeri dan Ketenteraman Awam (JKDNKA) Johor juga merekodkan beberapa kejayaan membanggakan melalui beberapa siri operasi dan tangkapan yang dijalankan.
Katanya, elemen JKDNKA yang terdiri daripada Pasukan Polis Marin Wilayah 2, Pasukan Simpanan Persekutuan (FRU) Unit 2 dan Pasukan Gerakan Am (PGA) Batalion 5 dan 6 berjaya menyelesaikan lapan kes e-waste dengan jumlah rampasan bernilai hampir RM274 juta.
""Pasukan ini turut berjaya menumpaskan 25 kegiatan kontraban berkaitan penyeludupan minuman keras dan rokok dengan nilai rampasan RM3.98 juta serta dua kes penyelewengan minyak bersubsidi membabitkan rampasan bernilai RM172,527,"" jelasnya.
Kumar berkata, Jabatan Siasatan Jenayah Komersial (JSJK) pula sentiasa menjalankan pemantauan rapi terhadap taktik terkini penipuan jenayah siber dengan penggunaan kecerdasan buatan (AI) untuk memanipulasi orang ramai demi mengaut keuntungan.
""Untuk rekod, bagi tempoh Januari sehingga April lalu, data kerugian akibat penipuan ini mencecah RM80 juta. Ini menunjukkan ancaman ini berada di tahap amat membimbangkan.
""Oleh itu, saya menyarankan supaya kita semua sentiasa berwaspada dan semak kesahihan maklumat sebelum berkongsi data peribadi atau membuat transaksi dalam urusan seharian. Jadilah masyarakat yang bijak dalam membuat keputusan,"" katanya."
https://www.bharian.com.my/berita/kes/2025/05/1398048/suspek-simbah-asid-pengusaha-spa-dikenal-pasti,Suspek simbah asid pengusaha spa dikenal pasti,"Nor Amalina Alias dan Sharifah Mahsinah Abdullah - Mei 20, 2025 @ 11:23am","BACHOK: Polis sudah mengenal pasti tiga suspek, termasuk dua wanita dipercayai terbabit dalam kes simbah asid pengusaha spa di Beris Kubur Besar, di sini.
Ketua Polis Daerah Bachok, Superintendan Mohamad Ismail Jamaluddin, berkata pihaknya sudah menemui petunjuk baharu berhubung kes berkenaan.
""Hari ini kita sudah kenal pasti suspek, kita juga sudah ambil keterangan ahli keluarga mangsa dan saksi,"" katanya ketika dihubungi hari ini.
Katanya, siasatan awal mendapati pengusaha spa itu tidak mengenali suspek yang salah seorang daripada mereka, dipercayai suspek utama telah menghantar mesej melalui WhatsApp kepada mangsa sejurus sebelum kejadian.
Ismail berkata, polis percaya semua suspek masih berada di Kelantan dan usaha mengesan mereka sedang giat dijalankan, manakala motif serangan terbabit masih dalam siasatan.
Dalam kejadian Sabtu lalu, pengusaha spa, Nor Faziera Muda, 27, terpaksa menjalani pembedahan selama enam jam selepas disimbah asid oleh tiga individu berpurdah.
Suspek dikatakan menyamar sebagai pelanggan ahli perniagaan itu untuk mendapatkan khidmat urut sebelum membuat janji temu dan menempah tiga jam sesi berkenaan di spa dan salun milik mangsa di Beris Kubur Besar.
Mangsa yang membuka pintu premis dilaporkan disimbah asid diletakkan dalam termos sebelum suspek melarikan diri dalam kejadian jam 8.30 malam itu. Kejadian turut disaksikan anak perempuan mangsa berusia tujuh tahun."
https://www.bharian.com.my/berita/kes/2025/05/1398001/pelancong-china-lemas-ketika-menyelam-di-perairan-pulau-sipadan,Pelancong China lemas ketika menyelam di perairan Pulau Sipadan,Date Not Found,"SEMPORNA: Keterujaan seorang pelancong lelaki warga China menyertai aktiviti menyelam di perairan Pulau Sipadan, di sini, semalam, berakhir tragedi apabila lemas.
Dalam kejadian kira-kira jam 10.45 pagi itu, pelancong berusia 37 tahun dipercayai turun menyelam tanpa pengawasan dan kebenaran jurulatih sebelum dilihat dalam keadaan panik dan tenggelam.
Ketua Polis Daerah Semporna, Superintendan Mohd Sobri Zainol berkata pihaknya dimaklumkan mengenai kejadian itu pada jam 6.45 petang selepas dia disahkan meninggal dunia di Hospital Tawau.
Katanya, siasatan awal mendapati warga China itu adalah antara lapan penyelam dari pelbagai negara menyertai aktiviti menyelam di pusat peranginan berkenaan yang dikendalikan seorang jurulatih bersama empat juruselam profesional lain.
""Pelancong China itu dipercayai turun ke laut sendiri tanpa pengawasan jurulatih dan disedari oleh pemandu bot yang melihatnya dalam keadaan panik sebelum tenggelam.
""Seorang daripada juruselam kemudiannya menyelam dan berjaya menemuinya pada kedalaman kira-kira 25 meter dalam keadaan tidak sedarkan diri,"" katanya dalam satu kenyataan di sini, hari ini.
Mohd Sobri berkata pelancong warga China itu diberikan bantuan pernafasan namun hanya menunjukkan respons dengan menarik nafas panjang dan muntah sebelum kembali tidak sedarkan diri.
Katanya, dia kemudian dibawa ke Hospital Semporna untuk rawatan lanjut sebelum dirujuk ke Hospital Tawau namun disahkan meninggal sebaik tiba.
""Pelancong itu menyertai aktiviti menyelam bersama isterinya yang turut berada di atas bot semasa kejadian berlaku,"" katanya.
Mohd Sobri berkata berkata pihaknya membuka satu kertas siasatan yang diklasifikasikan sebagai laporan kematian mengejut (SDR) manakala proses bedah siasat dijadualkan jam 2 petang ini di Hospital Tawau."
https://www.bharian.com.my/berita/kes/2025/05/1397986/nenek-cucu-rentung-dalam-kebakaran-rumah,"Nenek, cucu rentung dalam kebakaran rumah","Juwan Riduan - Mei 20, 2025 @ 9:55am","KOTA KINABALU: Seorang wanita dan cucu perempuannya rentung selepas dipercayai terperangkap dalam kebakaran sebuah rumah di Kampung Pulau Penampang, Manggatal, di sini, awal pagi tadi.
Mayat Ruslia @ Gisis Guntamas, 80, ditemui berhampiran cucunya, Joeynita Abdul Alip, 14, masing-masing pada jam 7.13 dan 7.33 pagi selepas kejadian dipercayai kira-kira jam 5 pagi itu.
Difahamkan, rumah berkenaan dihuni enam sekeluarga, namun empat yang lain berjaya menyelamatkan diri.
Ketua Polis Daerah Kota Kinabalu, Asisten Komisioner Kasim Muda ketika ditemui di lokasi, berkata mayat kedua-dua mangsa dihantar ke Jabatan Forensik Hospital Queen Elizabeth I (HQEI).
""Kita masih menunggu laporan lanjut daripada pasukan forensik bomba untuk mengetahui punca sebenar kejadian,"" katanya.
Sementara itu, Penolong Pengarah Operasi Jabatan Bomba dan Penyelamat (JBPM) negeri, Muhammad Taqiuddin Victor Doon, berkata pihaknya menerima panggilan berhubung kejadian berkenaan pada jam 5.22 pagi.
Katanya, sepasukan 27 anggota dan pegawai termasuk pasukan bantuan dari Balai Bomba dan Penyelamat (BBP) Lintas bersama Unit Bantuan Perkhidmatan Kecemasan (EMRS) terus dikerah ke lokasi kejadian.
""Sebaik tiba di lokasi, bomba mendapati kebakaran membabitkan sebuah rumah jenis kekal di Lorong Gusin 3, yang terbakar hampir 90 peratus. Bomba terus melaksanakan operasi pemadaman dan kebakaran berjaya dikawal pada jam 5.55 pagi,"" katanya.
Bagaimanapun, beliau berkata, pihaknya dimaklumkan seorang wanita warga emas dan seorang remaja perempuan terperangkap di dalam rumah berkenaan.
""Sebaik api dipadamkan, mangsa pertama berjaya ditemui pada jam 7.13 pagi sebelum cucunya dikeluarkan 20 minit selepas itu. Mayat kedua-dua mangsa diserahkan kepada polis untuk tindakan lanjut.
""Operasi ditamatkan sepenuhnya jam 8.43 pagi dengan punca kejadian dan nilai kerugian masih dalam siasatan pasukan bomba,"" katanya."
https://www.bharian.com.my/berita/kes/2025/05/1397972/dua-warga-indonesia-ditahan-disyaki-melombong-emas-secara-haram-di-jeli,Dua warga Indonesia ditahan disyaki melombong emas secara haram di Jeli,Date Not Found,"JELI: Dua lelaki warga Indonesia ditahan di sini, kelmarin, dalam operasi bersama Pejabat Tanah dan Galian selepas disyaki melakukan aktiviti perlombongan emas haram.
Ketua Polis Daerah Jeli, Superintendan Kamarulzaman Harun berkata ketika diperiksa kedua-duanya gagal mengemukakan sebarang dokumen pengenalan diri serta permit sah berkaitan perlombongan itu.
Katanya, susulan serbuan itu, pihaknya merampas sebuah jentera excavator, janakuasa dan mesin palong yang dipercayai digunakan untuk aktiviti berkenaan.
""Suspek berusia 30 dan 32 tahun ditahan untuk siasatan lanjut dan kes disiasat Seksyen 15(1)(c) Akta Imigresen 1959/63.
""Bagi kes melombong secara haram, kita serahkan kepada PTG untuk siasatan lanjut,"" katanya ketika dihubungi.
Kamarulzaman berkata polis akan terus komited menjalankan operasi berterusan bagi membanteras sebarang bentuk pencerobohan, penyeludupan dan aktiviti haram di sempadan negara."
https://www.bharian.com.my/berita/kes/2025/05/1397941/1-maut-4-cedera-kemalangan-beberapa-kenderaan-antara-sungkai-slim-river,"1 maut, 4 cedera kemalangan beberapa kenderaan antara Sungkai-Slim River","Oleh Zahratulhayat Mat Arif - Mei 20, 2025 @ 12:25am","IPOH: Seorang maut, manakala empat lagi cedera dalam kemalangan membabitkan beberapa kenderaan di Kilometer 366 Lebuhraya Utara-Selatan, antara Sungkai dan Slim River, lewat malam tadi.
Timbalan Ketua Polis Daerah Muallim, Deputi Superintendan Suhaimi Muhamad, berkata kejadian berlaku kira-kira jam 10.30 malam.
""Mangsa yang maut dikenal pasti sebagai pemandu treler yang sedang membawa muatan batu kapur dari Simpang Pulai, Ipoh.
""Pasukan penyelamat masih berusaha mengeluarkan mayat mangsa dari kenderaan,"" katanya.
Empat lagi mangsa mengalami kecederaan dan menerima rawatan awal di lokasi kejadian.
Suhaimi menambah pihak polis masih menyiasat pasti punca kemalangan.
Sementara itu, PLUS Malaysia Berhad menerusi akaun X memaklumkan, semua lorong masih ditutup dan trafik terhenti sepanjang 12 kilometer.
Pengguna jalan raya dinasihat menggunakan laluan alternatif dan keluar di plaza tol terdekat."
https://www.bharian.com.my/berita/kes/2025/05/1397936/kanak-kanak-rohingya-hilang-jatuh-longkang-dihanyut-arus,"Kanak-kanak Rohingya hilang jatuh longkang, dihanyut arus","Mohd Haris Fadli Mohd Fadzil - Mei 20, 2025 @ 12:08am","AMPANG: Dua kanak-kanak etnik Rohingya terjatuh ke longkang dan dihanyutkan air, sebelum seorang daripada hilang.
Kejadian berlaku kira-kira jam 6.07 petang di hadapan Dewan MPAJ Kampung Cheras Baru, di sini, hari ini.
Ketua Polis Daerah Ampang Jaya, Asisten Komisioner Mohd Azam Ismail berkata, anggota polis bersama pihak bomba dikejarkan ke lokasi sebaiik menerima panggilan mengenai kejadian itu.
""Salah seorang mangsa berjaya diselamatkan orang awam, manakala seorang lagi dihanyutkan air,"" katanya dalam kenyataan hari ini.
Menurutnya, usaha mencari mangsa yang berusia 10 tahun diteruskan, namun dihentikan kira-kira jam 10.30 malam tadi berikutan keadaan gelap dan cuaca hujan.
Operasi SAR dijangka akan disambung semula seawal jam 8 pagi esok."
https://www.bharian.com.my/berita/kes/2025/05/1397923/kotak-coklat-teh-berisi-ganja-bernilai-lebih-rm2-juta-dirampas,"Kotak coklat, teh berisi ganja bernilai lebih RM2 juta dirampas","Oleh Nor Fazlina Abdul Rahim - Mei 19, 2025 @ 10:28pm","RANTAU PANJANG: Taktik licik sindiket penyeludupan dadah menyeludup 55.9 kilogram (kg) dadah jenis ganja menggunakan 13 kotak kononnya mengandungi coklat dan teh akhirnya tumpas selepas dirampas anggota Pasukan Gerakan Am (PGA) di sini, pagi tadi.
Rampasan membabitkan nilai keseluruhan lebih RM2 juta itu dilakukan Batalion 9 dengan kerjasama Bahagian Siasatan Jenayah Narkotik Daerah (BSJND) Ibu Pejabat Daerah Pasir Mas di Pangkalan Haram Tok Awang Belulang, di sini, jam 7.30 pagi tadi.
Komander Briged Tenggara PGA, Datuk Nik Ros Azhan Nik Ab Hamid, berkata menerusi rampasan berkenaan pihaknya turut menahan dua individu masing-masing seorang lelaki tempatan berusia 31 tahun dan seorang wanita warga Thailand berusia 52 tahun.
Katanya, rampasan dilakukan selepas pihaknya melihat sebuah pikap dan dua suspek sedang memunggah kotak dari pangkalan haram ke kenderaan terbabit.
""Pemeriksaan terhadap kenderaan itu menemui 13 kotak yang bertulis coklat dan teh. Kotak berkenaan mengandungi lebih 80 paket plastik lutsinar dan didalamnya terdapat tumbuhan kering disyaki dadah jenis ganja.
""Nilai rampasan keseluruhan termasuk dadah dan kenderaan membabitkan lebih RM2 juta. Ujian air kencing yang dilakukan terhadap suspek turut mendapati suspek wanita warga Thailand positif dadah jenis methamphetamin,"" katanya.
Beliau berkata, kes disiasat mengikut Seksyen 39B Akta Dadah Berbahaya 1952 dan Seksyen
15(1)(a) ADB 1952.
Katanya, rampasan dan tangkapan diserah kepada IPD Pasir Mas untuk siasatan dan tindakan selanjutnya.
""PGA akan terus melakukan pemantauan dan pemeriksaan di pangkalan haram bagi memastikan tiada sebarang pembolosan dan penyeludupan,"" katanya."
https://www.bharian.com.my/berita/kes/2025/05/1397921/penunggang-basikal-maut-dihempap-lori,Penunggang basikal maut dihempap lori,"Oleh Aizat Sharif - Mei 19, 2025 @ 10:26pm","SANGLANG: Seorang penunggang basikal maut dihempap lori di Jalan Kuala Sanglang hari ini.
Difahamkan, lori dari arah Kangar menuju Sanglang itu terbalik sejurus terbabas ketika cuba mengelak penunggang basikal berkenaan yang berada di bahu jalan kira-kira jam 5.10 petang.
Kejadian menyebabkan mangsa, Ahmad Faris Hakimi meninggal dunia di lokasi kejadian akibat kecederaan parah pada kepala.
Ketua Polis Daerah Kangar, Asisten Komisioner Yusharifuddin Mohd Yusop berkata, lori dipandu lelaki berusia 38 tahun itu cuba mengelak mangsa yang berada di bahu jalan sebelum terbalik dan menghempapnya, lalu terbabs ke parit.
""Mayat mangsa dihantar ke Bahagian Forensik Hospital Tuanku Fauziah, Kangar untuk bedah siasat,"" katanya.
Kes disiasat mengikut Seksyen 41(1) Akta Pengangkutan Jalan 1987"
https://www.bharian.com.my/berita/kes/2025/05/1397914/sprm-serbu-pejabat-peterlabs-susulan-siasatan-salah-laku-babitkan,SPRM serbu pejabat PeterLabs susulan siasatan salah laku babitkan pengarah eksekutif,"Oleh BERNAMA - Mei 19, 2025 @ 9:55pm","KUALA LUMPUR: Suruhanjaya Pencegahan Rasuah Malaysia (SPRM) hari ini menyerbu pejabat PeterLabs Holdings Bhd dan anak syarikatnya, Thye On Tong Trading Sdn Bhd (TOT) susulan dakwaan salah laku membabitkan seorang pengarah eksekutif syarikat itu.
Dalam makluman kepada Bursa Malaysia, syarikat yang terbabit dalam produk kesihatan dan pemakanan haiwan itu memaklumkan bahawa pegawai SPRM merampas beberapa dokumen dan fail yang dipercayai berkaitan dengan siasatan ke atas Pengarah Eksekutif PeterLabs Datuk Loh Saw Foong.
Loh turut memegang jawatan sebagai Pengurus Besar TOT, sebuah syarikat pengedar barangan pengguna cepat laris (FMCG).
Pada 9 Mei lalu, PeterLabs membuat laporan rasmi kepada SPRM terhadap Loh atas dakwaan salah laku, konflik kepentingan serta pelanggaran tanggungjawab fidusiari.
Syarikat itu turut berkata Lembaga Pengarah akan membuat pengumuman lanjut sekiranya terdapat sebarang perkembangan material, selaras dengan Keperluan Penyenaraian Bursa Malaysia Securities Bhd dan obligasi perundangan yang berkaitan."
https://www.bharian.com.my/berita/kes/2025/05/1397912/kanak-kanak-11-tahun-lemas-terjatuh-sungai,Kanak-kanak 11 tahun lemas terjatuh sungai,"Oleh Nur Izzati Mohamad - Mei 19, 2025 @ 9:48pm","KEPALA BATAS: Seorang kanak-kanak lelaki ditemui lemas selepas terjatuh ke dalam sungai di Kota Aur, Kuala Muda, Penaga, di sini, malam ini.
Mangsa, Muhammad Aidil Firash Khairul Azman, 11, disahkan meninggal dunia oleh petugas Kementerian Kesihatan (KKM) yang berada di lokasi.
Penolong Pengarah Bahagian Operasi Kebombaan dan Penyelamat Jabatan Bomba dan Penyelamat Malaysia (JBPM) negeri, John Sagun Francis, berkata pihaknya menerima laporan berhubung insiden itu jam 7.24 malam tadi.
Katanya, sepasukan anggota dari Balai Bomba dan Penyelamat (BBP) Kuala Muda bergegas ke lokasi bagi operasi mencari dan menyelamat (SAR).
ADVERTISEMENT
""Apabila tiba, mangsa berjaya diselamatkan oleh orang awam sebelum pihak bomba tiba di lokasi.
""Namun, mangsa disahkan meninggal dunia oleh kakitangan KKM dan mayat diserahkan kepada pihak polis untuk tindakan selanjutnya,"" katanya dalam kenyataan hari ini.
Beliau berkata, seramai lapan anggota termasuk penyelia terbabit dalam operasi berkenaan dengan pembabitan pihak polis dan KKM."
https://www.bharian.com.my/berita/kes/2025/05/1397904/norjuma-didenda-rm1000-cakar-tampar-wanita,"Norjuma didenda RM1,000 cakar, tampar wanita","Oleh Dawn Chan - Mei 19, 2025 @ 9:00pm","KUALA LUMPUR: Bekas pengacara televisyen, Norjuma Habib Mohamed didenda RM1,000 oleh Mahkamah Majistret hari ini atas pertuduhan mencakar dan menampar seorang wanita, empat tahun lalu.
Usahawan tudung berusia 45 tahun itu dijatuhi hukuman selepas menukar pengakuan kepada bersalah di hadapan Majistret Noorelynna Hanim Abd Halim.
Mahkamah turut memerintahkan Norjuma dipenjara sebulan jika gagal membayar denda.
Timbalan Pendakwa Raya, Iman Nurhidayah Ezani memohon mahkamah menjatuhkan hukuman yang dapat memberi pengajaran kepada tertuduh dan orang ramai.
Bagaimanapun, peguam bela Faiz Kamal Jaafar yang mewakili Norjuma merayu anak guamnya dikenakan hukuman denda sahaja.
""Anak guam saya tidak bekerja dan kini sedang melanjutkan pengajian di sebuah universiti tempatan. Bapanya yang bersara menanggungnya,"" katanya.
Norjuma didakwa melakukan kesalahan itu kira-kira jam 10.30 pagi pada 18 Oktober 2021 di sebuah kondominium di Wangsa Maju.
Pertuduhan terhadap Norjuma dibuat mengikut Seksyen 323 Kanun Keseksaan yang memperuntukkan hukuman penjara maksimum setahun atau denda sehingga RM2,000 atau kedua-duanya sekali jika sabit kesalahan.
Pada 27 Jun tahun lalu, empat Mahkamah Majistret mengeluarkan waran tangkap terhadap Norjuma kerana gagal hadir untuk sebutan kes membabitkan lima pertuduhan jenayah terhadapnya.
Sebelum itu, pada April tahun lalu, Norjuma mengaku tidak bersalah atas beberapa pertuduhan menyebabkan kecederaan secara sukarela ke atas tiga individu serta melakukan perbuatan khianat dengan merosakkan harta benda di sebuah kondominium."
https://www.bharian.com.my/berita/kes/2025/05/1397874/langgar-suami-isteri-pemandu-nissan-navara-dipenjara-6-bulan-ganti,Langgar suami isteri: Pemandu Nissan Navara dipenjara 6 bulan ganti hukuman 30 hari,"Oleh Dawn Chan - Mei 19, 2025 @ 5:52pm","KUALA LUMPUR: Pemandu pikap Nissan Navara yang merempuh sebuah motosikal ditunggang sepasang suami isteri sehingga menyebabkan mereka tercampak dan cedera parah dekat Plaza Tol Duta dua minggu lalu, kini dipenjara enam bulan menggantikan hukuman asal 30 hari.
Keputusan itu dibuat oleh Hakim Mahkamah Tinggi, K Muniandy, selepas menyemak semula hukuman yang dijatuhkan Mahkamah Majistret ke atas jurujual aksesori kereta, K Darmaraju, 32.
Bagaimanapun, Muniandy mengekalkan denda RM12,000 serta penggantungan lesen memandu selama lima tahun seperti diputuskan sebelum ini.
Pada 13 Mei lalu, Majistret Khairunnisak Hassni menjatuhkan hukuman penjara 30 hari bermula dari tarikh tangkapan pada 11 Mei serta denda RM12,000 atau penjara 12 bulan jika gagal membayar denda selepas tertuduh mengaku bersalah memandu secara melulu di Lebuhraya Utara-Selatan menghala ke pusat bandar kira-kira jam 2.30 petang pada 10 Mei lalu.
Timbalan Pendakwa Raya, Mohd Sabri Othman dalam hujahnya hari ini menyatakan hukuman penjara 30 hari dan denda RM12,000 yang dikenakan sebelum ini tidak mencerminkan matlamat pindaan undang-undang serta komitmen Parlimen dalam melindungi hak dan keselamatan pengguna jalan raya.
""Denda RM12,000 sudah dibayar tertuduh. Hukuman penjara 30 hari berlalu sekelip mata berbanding penderitaan mangsa yang mengalami kecacatan kekal dan bergantung sepenuhnya kepada keluarga serta rawatan hospital.
""Untuk makluman mahkamah, Suhailiza Shamsudin, 49 (pembonceng motosikal) masih dirawat di Unit Rawatan Rapi (ICU) akibat pendarahan di kepala,"" katanya.
Beliau turut memaklumkan kegagalan Mahkamah Majistret mempertimbangkan kepentingan awam dalam menjatuhkan hukuman menimbulkan kritikan orang ramai yang mendesak tindakan lebih tegas serta hukuman lebih berat dikenakan terhadap pemandu Nissan Navara itu.
""Pihak pendakwaan memohon hukuman bersifat pencegahan dikenakan bukan sahaja sebagai pengajaran kepada tertuduh, tetapi juga kepada masyarakat agar tidak mengulangi perbuatan sama,"" katanya.
Menurut Mohd Sabri, kes itu seharusnya menjadi peringatan kepada orang ramai mengenai risiko, kesan dan akibat daripada pemanduan secara melulu sambil menegaskan kepentingan awam perlu diberi penekanan dalam kes seumpama itu.
Beliau turut meminta mahkamah mengambil kira tindakan tertuduh yang memandu secara berbahaya dengan memecut laju dan memotong motosikal dari arah kanan, sedangkan motosikal berkenaan sedang bergerak lurus di lorong kiri paling kiri.
""Tertuduh juga terus meninggalkan lokasi kejadian tanpa berhenti atau memberi sebarang bantuan selepas merempuh motosikal dinaiki mangsa.
""Akibat perlanggaran itu, penunggang motosikal, Faizal Mat, 53, mengalami patah tulang selangka dan luka di pergelangan kaki, manakala pembonceng, Suhailiza mengalami pendarahan di kepala, patah pergelangan kaki serta retak tulang rusuk kanan.
""Kedua-dua mangsa dikejarkan ke Hospital Sungai Buloh untuk rawatan lanjut. Kejadian ini jelas menunjukkan betapa seriusnya impak akibat pemanduan laju dan melulu oleh tertuduh,"" katanya.
Beliau berkata, seorang saksi kejadian turut mengesahkan kelakuan tertuduh berdasarkan rakaman kamera papan pemuka (dashcam) berdurasi satu minit yang menunjukkan kenderaan Nissan Navara dipandu laju melanggar bahagian kanan motosikal, menyebabkan Faizal hilang kawalan manakala Suhailiza tercampak dari motosikal itu.
Pendakwa raya memaklumkan Darmaraju mengabaikan keselamatan pengguna jalan raya lain.
""Kesalahan dilakukan tertuduh bukan sahaja menyebabkan kerugian harta benda, malah membabitkan dua mangsa yang terkesan akibat pemanduan melulu oleh tertuduh.
""Komitmen untuk menjaga keselamatan pengguna jalan raya dapat dilihat melalui hukuman penjara yang panjang dan denda yang tinggi sebagaimana diperuntukkan di bawah Seksyen 42 Akta Pengangkutan Jalan."
https://www.bharian.com.my/berita/kes/2025/05/1397870/jpj-pulau-pinang-sita-14-kenderaan-dipandu-warga-asing,JPJ Pulau Pinang sita 14 kenderaan dipandu warga asing,Date Not Found,"BUTTERWORTH: Jabatan Pengangkutan Jalan (JPJ) Pulau Pinang menyita 14 kenderaan dipandu warga asing dalam operasi khas Pemandu Warga Asing (PeWA) di Seberang Jaya, di sini, Jumaat lalu.
Menerusi kenyataan yang dimuatnaik di laman sosial Facebook (FB), JPJ Pulau Pinang memaklumkan semua kenderaan membabitkan 11 motosikal dan tiga kereta itu disita kerana pemandu tidak mempunyai lesen memandu.
""Lebih teruk lagi (selain tiada lesen) ada kenderaan diperiksa juga tidak memiliki Lesen Kenderaan Motor (LKM) dan tiada perlindungan insurans.
""Oleh itu, 11 motosikal dan tiga kenderaan persendirian dipandu warga asing itu disita dalam operasi Unit Operasi JPJ Negeri Pulau Pinang,"" katanya.
Kenyataan itu juga memaklumkan penguatkuasaan terhadap warga asing yang tidak mematuhi peraturan jalan raya akan diadakan secara berterusan dari semasa ke semasa."
https://www.bharian.com.my/berita/kes/2025/05/1397846/pengarah-syarikat-didakwa-beri-pernyataan-palsu-kepada-pendaftar-syarikat,Pengarah syarikat didakwa beri pernyataan palsu kepada pendaftar syarikat,"Mei 19, 2025 @ 4:54pm","KUALA LUMPUR: Seorang pengarah syarikat pembinaan dihadapkan ke Mahkamah Sesyen di sini hari ini, atas tiga pertuduhan membuat pernyataan palsu kepada pendaftar syarikat mengenai pelantikan, peletakan jawatan dan pemindahan saham, tiga tahun lalu.
Bagaimanapun, Juliana Jamian, 38, mengaku tidak bersalah selepas pertuduhan dibacakan terhadapnya.
Bagi pertuduhan pertama dan kedua, wanita itu didakwa membuat pernyataan palsu kepada pendaftar syarikat mengenai pelantikannya sebagai pengarah syarikat UTS Maju Construction Sdn Bhd dan peletakan jawatan Wali Ullah Khan sebagai pengarah syarikat sama, menerusi Borang Seksyen 58 bertarikh 30 September 2022.
ADVERTISEMENT
Juliana juga didakwa membuat pernyataan palsu kepada pendaftar syarikat mengenai pemindahan saham sebanyak 299,998 unit daripada Wali Ullah Khan kepada dirinya, menerusi Borang Seksyen 51 bertarikh 8 Oktober 2022.
Ketiga-tiga kesalahan itu didakwa dilakukan di Suruhanjaya Syarikat Malaysia (SSM), Menara SSM@Sentral, di KL Sentral di sini, pada 30 September 2022 dan 8 Oktober 2022.
Bagi semua pertuduhan itu, Juliana didakwa mengikut Seksyen 593 (b) Akta Syarikat 2016 (Akta 777) dan dibaca bersama Seksyen 34 kanun sama, yang sabit kesalahan boleh dipenjara maksimum 10 tahun atau denda maksimum RM3 juta atau kedua-duanya sekali.
Terdahulu, pegawai pendakwa SSM, Farieza Hazreen Salehuddin mencadangkan jaminan RM10,000 bagi setiap pertuduhan, manakala peguam Muhamad 'Aizat Adli Zalil yang mewakili Juliana memohon jaminan RM3,000 bagi setiap pertuduhan.
Hakim Mohd Zaki Mohd Salleh membenarkan Juliana diikat jamin RM10,000 bagi semua pertuduhan dan memerintahkannya menyerahkan pasport kepada mahkamah, serta menetapkan 4 Jun ini untuk sebutan semula kes.
– BERNAMA"
https://www.bharian.com.my/berita/kes/2025/05/1397844/kes-peniaga-belon-bapa-5-anak-didenda-rm6000-kerana-hasut-ugut-penguat,"Kes peniaga belon: Bapa 5 anak didenda RM6,000 kerana hasut, ugut penguat kuasa DBKL","Oleh BERNAMA - Mei 19, 2025 @ 4:53pm","KUALA LUMPUR: Bapa lima anak didenda RM6,000 atau lima bulan penjara oleh Mahkamah Majistret di sini, hari ini selepas mengaku menghasut dan mengugut anggota penguat kuasa Dewan Bandaraya Kuala Lumpur (DBKL) susulan insiden membabitkan peniaga belon yang tular hujung Mac lalu.
Majistret Farah Nabihah Muhamad Dan, yang menjatuhkan hukuman itu ke atas peniaga baju, Mustafa Sulaiman, 57, berkata kepentingan awam perlu diutamakan dalam kes berkenaan kerana kenyataan tertuduh bagaikan mencurah minyak ke dalam api.
""Mahkamah berharap hukuman ini akan memberi pengajaran kepada tertuduh. Bagi kesalahan pertama, tertuduh didenda RM2,000 atau dua bulan penjara jika gagal membayar denda manakala bagi kesalahan kedua, tertuduh didenda RM4,000 atau tiga bulan penjara,"" katanya.
Mustafa didakwa membuat kenyataan yang mendatangkan khianat awam terhadap Mohammad Shahli Zaini Mohd Zulkepli, 32, dengan niat hendak menghasut orang awam untuk melakukan sesuatu kesalahan terhadapnya.
Dia didakwa mengikut Seksyen 505(b) Kanun Keseksaan yang memperuntukkan hukuman maksimum penjara dua tahun atau denda, atau kedua-duanya sekali.
Tertuduh juga didakwa menakutkan mangsa sama melalui kenyataan yang dihantar menerusi aplikasi WhatsApp dengan ugutan hendak menyebabkan kematian atau kecederaan mengikut Seksyen 506 Kanun Keseksaan yang membawa hukuman maksimum penjara tujuh tahun atau denda, atau kedua-duanya.
Dia didakwa melakukan kedua-dua kesalahan di Menara Penguatkuasaan DBKL, Jalan Yaacob Latif Bandar Tun Razak, Cheras di sini pada 10.30 pagi 7 April lepas.
Terdahulu, peguam Dzafir Firdaus Ahmad Zubairy memohon hukuman denda minimum atas alasan anak guamnya merupakan penanggung tunggal keluarga yang menjaga lima anak, isteri dan mentua.
""Tertuduh tidak mempunyai sebarang rekod jenayah lampau dan ia kesalahan pertama. Kenyataan anak guam saya tidak membawa sebarang hasutan dan ia hanya dihantar dalam kumpulan WhatsApp,"" katanya.
Timbalan Pendakwa Raya Amritpreet Kaur Randhawa pula memohon hukuman setimpal kerana tangkap layar WhatsApp terbabit memaparkan kenyataan berbaur ancaman, hasutan dan ugutan dengan niat terhadap penguat kuasa DBKL sebagai penjawat awam yang menguatkuasakan undang-undang.
""Tertuduh berniat jahat untuk menjejaskan reputasi dan imej Datuk Bandar serta menghasut untuk mendatangkan kecederaan kepada penguat kuasa DBKL,"" katanya."
https://www.bharian.com.my/berita/kes/2025/05/1397830/tiada-kompromi-salah-laku-babitkan-pengarah-aadk-negeri-sembilan-ruslin,Tiada kompromi salah laku babitkan Pengarah AADK Negeri Sembilan - Ruslin,"Oleh Nurul Hidayah Bahaudin - Mei 19, 2025 @ 4:31pm","Kuala Lumpur: Agensi Antidadah Kebangsaan (AADK) akan mengambil tindakan segera susulan laporan siasatan terhadap Pengarah AADK Negeri Sembilan seperti dimaklumkan Suruhanjaya Integriti Agensi Penguatkuasaan (EAIC), hari ini.
Ketua Pengarah AADK, Datuk Ruslin Jusoh berkata, pihaknya tidak sesekali berkompromi atau melindungi mana-mana kakitangan yang terbabit salah laku dan pelanggaran integriti.
""Kami ambil maklum mengenai laporan keputusan siasatan salah laku membabitkan pegawai AADK Negeri Sembilan yang dikeluarkan EAIC melalui siaran media hari ini.
""AADK akan mengambil tindakan segera terhadap laporan siasatan ini dan tidak sesekali berkompromi atau melindungi mana-mana kakitangan yang terbabit dengan salah laku dan pelanggaran integriti.
ADVERTISEMENT
""Tindakan tegas akan diambil terhadap mana-mana kakitangan jika didapati bersalah berdasarkan peruntukan perundangan sedia ada,"" katanya melalui kenyataan, hari ini.
Ruslin berkata, AADK sentiasa mengingatkan kepada semua kakitangan untuk melaksanakan tugas dengan penuh tanggungjawab dan berintegriti dengan mematuhi prosedur operasi standard (SOP) serta garis panduan berdasarkan Sistem Pengurusan Antirasuah (ABMS).
""Sebagai sebuah agensi penguat kuasa, AADK akan terus bekerjasama erat dengan EAIC dalam usaha peningkatan tadbir urus yang baik dalam agensi.
""Ini terutamanya yang membabitkan siasatan terhadap sebarang aduan salah laku dan integriti dalam kalangan kakitangan AADK,"" katanya.
Terdahulu, media melaporkan EAIC merujuk syor hukuman terhadap Pengarah AADK Negeri Sembilan yang gagal memberi arahan tepat serta ingkar perintah berkaitan serbuan di sebuah kelab malam di negeri itu.
EAIC dalam kenyataan memaklumkan pihaknya menerima aduan berhubung pengarah berkenaan yang dikatakan mengeluarkan arahan untuk menjalankan serbuan ke atas kelab malam itu pada waktu siang, sedangkan aduan diterima daripada pengadu berkaitan aktiviti jenayah berlaku pada waktu malam.
Menurutnya, serbuan ke atas kelab malam itu juga dikatakan dilakukan tanpa mendapatkan kebenaran dan kelulusan khas Pengarah Penguatkuasaan, Bahagian Penguatkuasaan dan Keselamatan Ibu Pejabat AADK."
https://www.bharian.com.my/berita/kes/2025/05/1397817/pempengaruh-media-sosial-mengaku-salah-ceroboh-rumah,Pempengaruh media sosial mengaku salah ceroboh rumah,"Oleh BERNAMA - Mei 19, 2025 @ 4:14pm","SEREMBAN: Seorang pempengaruh media sosial mengaku bersalah di Mahkamah Sesyen di sini, hari ini, atas tuduhan menceroboh sebuah rumah, pada awal bulan ini.
Tertuduh, Nurul Nur Ariani Muhammad Zahar, 41, didakwa melakukan pencerobohan jenayah dengan memasuki kawasan sebuah rumah di Kampung Chelet, Nilai pada jam 5 petang 7 Mei lalu.
Pertuduhan dikemukakan mengikut Seksyen 447 Kanun Keseksaan, yang sabit kesalahan boleh dipenjara maksimum enam bulan atau denda sehingga RM3,000 atau kedua-duanya.
Timbalan Pendakwa Raya, Nadia Ezzati Mohd Zainal menawarkan jaminan RM8,000 dan memohon tarikh baharu untuk mengemukakan fakta kes dan hukuman.
Peguam Yayasan Bantuan Guaman Kebangsaan (YBGK), K Gejalaxmi mewakili Nurul Nur Ariani, memohon jaminan munasabah kerana anak guamnya bekerja sendiri dan berpendapatan rendah, serta menanggung bapa yang sakit di hospital, empat anak dan seorang adik.
Hakim Mohamad Kamil Nizam membenarkan wanita itu diikat jamin RM2,500 dengan seorang penjamin dan menetapkan sebutan semula pada 19 Jun, bagi fakta kes dan hukuman. – BERNAMA"
https://www.bharian.com.my/berita/kes/2025/05/1397809/ustaz-sudah-jumpa-alphard,Ustaz sudah jumpa Alphard,"Zuliaty Zulkiffli - Mei 19, 2025 @ 3:54pm","ALOR SETAR: ""Alhamdulillah syukur, Toyota Alphard sudah ditemui,"" kata Mohd Firdaus Mat Akhir, 37, atau lebih popular dengan nama Ustaz Firdaus Firabib mengenai kenderaan pelbagai guna (MPV) miliknya yang hilang Sabtu lalu.
Katanya, MPV itu ditemui di Bukit Merah, Perak, semalam dan beliau juga sudah membuat pengecaman penuh.
""Memang jelas itu kereta saya, cuma kamera dan dron tiada,"" katanya ketika dihubungi dan memohon sesiapa mempunyai maklumat atau tahu ada individu mahu menjual dron atau kamera secara murah atau di mana-mana kedai supaya memaklumkan kepadanya.
Beliau juga berterima kasih kepada semua pihak yang memberi maklumat serta polis yang membantu dalam kes itu.
Mohd Firdaus adalah Pengarah Urusan Firabib Group Sdn Bhd yang kehilangan kenderaan bernombor pendaftaran VM7515 itu yang diletakkan di parkir sebuah hotel di Ipoh, Perak, kelmarin.
Katanya, dia ke Perak untuk mempromosi perniagaan miliknya, Nasi Kabsah bersama Tehyeish, pada 15 hingga 18 Mei di Masjid Sultan Azlan Shah, Ipoh.
Semakan rakaman kamera litar tertutup (CCTV) menunjukkan kenderaan itu bergerak keluar dari pekarangan hotel pada jam 5.25 pagi hari kejadian.
Mohd Firdaus berkata, dia membuat laporan di Ibu Pejabat Polis Daerah (IPD) Ipoh, Perak berhubung kehilangan kenderaan itu yang di dalamnya tersimpan, antaranya sebuah dron dan sebuah kamera berjenama."
https://www.bharian.com.my/berita/kes/2025/05/1397805/pemotong-rumput-tikam-bapa-saudara-elak-dihentak-dengan-lesung,Pemotong rumput tikam bapa saudara elak dihentak dengan lesung,"Alias Abd Rani - Mei 19, 2025 @ 3:49pm","BATU PAHAT: Awalnya sekadar bertengkar, kemudian lesung dan pisau pemotong sayur dijadikan senjata.
Insiden membabitkan seorang lelaki dan anak saudaranya di sebuah rumah di Semerah, dekat sini semalam, mengakibatkan lelaki berkenaan cedera terkena lima tikaman.
Berdasarkan laporan dibuat, kejadian itu ketika mangsa berusia 52 tahun datang ke rumah anak saudara lelakinya berusia 35 tahun yang dituduh menceritakan keburukan kepada orang lain.
Ketika kejadian, suspek yang bekerja sebagai pemotong rumput bersama adik lelaki berusia 26 tahun berada di dapur rumah dan sedang memotong bawang untuk memasak sebelum tercetus pergaduhan.
ADVERTISEMENT
Kemuncaknya apabila mangsa didakwa mengambil lesung mahu membelasah suspek, tetapi anak saudaranya itu terus mencapai pisau pemotong sayur lalu menikam bahu dan pergelangan tangan kiri mangsa.
Tikaman itu menyebabkan mangsa berlumuran darah sebelum dikejarkan ke Hospital Sultanah Nora Ismail (HSNI), di sini akibat kecederaan dialaminya. Ketika kejadian, adik suspek turut cuba meleraikan pergaduhan itu.
Dalam siasatan awal polis suspek mendakwa bertindak demikian kerana mahu menyelamatkan diri daripada dihentak dengan lesung. Mangsa ketika ini masih menerima rawatan di HSNI dan keadaannya dilaporkan stabil.
Sementara itu, suspek dibawa ke Mahkamah Majistret di sini hari ini dan dibenarkan direman selama tiga hari oleh Majistret Nurasidah A Rahman untuk siasatan mengikut Seksyen 324 Kanun Keseksaan."
https://www.bharian.com.my/berita/kes/2025/05/1397801/pengurus-restoran-didenda-rm3500-cabul-remaja-ketika-temu-duga,"Pengurus restoran didenda RM3,500 cabul remaja ketika temu duga","Oleh Alias Abd Rani - Mei 19, 2025 @ 3:30pm","BATU PAHAT: Pengurus sebuah restoran makanan segera dihadapkan ke Mahkamah Majistret di sini, hari ini atas pertuduhan mencabul remaja perempuan ketika sesi temu duga, Jumaat lalu.
Mohd Sallehudin Roslie, 32, mengaku bersalah sejurus pertuduhan dibacakan terhadapnya di hadapan Majistret Arun Noval Dass.
Mahkamah juga memerintahkan tertuduh dipenjara tujuh bulan jika gagal membayar denda. Tertuduh membayar denda berkenaan.
Mengikut pertuduhan, bapa kepada dua anak itu didakwa dengan sengaja melakukan kekerasan jenayah mencabul kehormatan mangsa berusia 19 tahun di sebuah restoran makanan segera dalam daerah ini.
ADVERTISEMENT
Perbuatan itu didakwa dilakukan tertuduh antara jam 8.30 hingga 9.30 malam, pada 16 Mei lalu.
Tertuduh didakwa mengikut Seksyen 354 Kanun Keseksaan yang memperuntukkan hukuman penjara sehingga 10 tahun atau denda atau sebatan atau mana-mana dua daripada hukuman itu.
Berdasarkan fakta kes, mangsa datang ke premis itu untuk mencari pekerjaan sebelum dipelawa masuk tertuduh untuk menjalani sesi temu duga.
Sebaik selesai temu duga, tertuduh mengambil kesempatan menyentuh tangan serta memeluk mangsa. Pada masa sama, tertuduh mengingatkan mangsa tidak menceritakan kepada sesiapapun.
Bagaimanapun, perbuatan tertuduh turut dirakam melalui kamera litar tertutup (CCTV) yang dipasang di premis berkenaan.
Pendakwaan dilakukan Timbalan Pendakwa Raya Farah Wahidah Mohd Sharif dan Firdaus Rusla, manakala tertuduh diwakili peguam Normaahani Rais daripada Yayasan Bantuan Guaman Kebangsaan (YBGK)."
https://www.bharian.com.my/berita/kes/2025/05/1397794/nahas-fru-20-minit-bebas-jaminan-mahkamah-pemandu-lori-ditahan-semula-kes,"Nahas FRU: 20 minit bebas jaminan mahkamah, pemandu lori ditahan semula kes curi lembu","Oleh Muhammad Zulsyamini Sufian Suri - Mei 19, 2025 @ 3:09pm","TELUK INTAN: Pemandu lori yang didakwa menyebabkan kematian sembilan anggota Pasukan Simpanan Persekutuan (FRU) pada 13 Mei lalu ditahan semula bersabit kes curi lembu kira-kira 20 minit selepas dibebaskan dengan jaminan mahkamah.
Rudi Zulkarnain Mat Radi, 45, ditahan anggota dari Bahagian Siasatan Jenayah, Ibu Pejabat Polis Daerah (IPD) Bagan Datuk di pejabat kaunter pembayaran jamin Mahkamah Teluk Intan, kira-kira jam 12.20 tengah hari tadi.
Ketua Polis Daerah Bagan Datuk, Superintendan Mohammad Ali Mohd Jali, berkata suspek ditahan bagi membantu siasatan kes curi lembu di bawah Seksyen 379 Kanun Keseksaan di Hutan Melintang, Bagan Datuk pada April lalu.
Beliau berkata, tangkapan dilakukan susulan laporan polis yang diterima 14 April lalu daripada lelaki warga tempatan yang kehilangan dua lembu di kawasan Kampung Sungai Keli, Hutan Melintang di Bagan Datuk.
""Suspek akan dibawa ke Mahkamah Majistret Teluk Intan esok untuk permohonan reman bagi membantu siasatan kes curi lembu,"" katanya.
Terdahulu, suspek dibebaskan dengan jaminan mahkamah dari lokap IPD Hilir Perak selepas membayar wang jaminan RM6,000 dengan seorang penjamin.
Jumaat lalu, Rudi Zulkarnain mengaku tidak bersalah di Mahkamah Majistret Teluk Intan atas sembilan pertuduhan yang dibacakan mengikut Seksyen 41(1) Akta Pengangkutan Jalan 1987.
Mahkamah menetapkan jaminan RM6,000 terhadap tertuduh bagi semua pertuduhan itu selain juga membenarkan syarat tambahan yang dimohon oleh pihak pendakwaan iaitu lesen memandu tertuduh digantung sehingga kes selesai di mahkamah serta perlu melapor diri ke balai polis berhampiran setiap minggu."
https://www.bharian.com.my/berita/kes/2025/05/1397779/spa-disimbah-asid-2-minggu-sebelum-pemilik-jadi-mangsa,Spa disimbah asid 2 minggu sebelum pemilik jadi mangsa,"Oleh Nor Amalina Alias - Mei 19, 2025 @ 2:35pm","BACHOK: Dua minggu sebelum pengusaha spa, Nor Faziera Muda, 27, disimbah asid, kawasan depan premis spa miliknya juga menjadi sasaran disimbah cecair dipercayai asid.
Sumber rapat dengan Nor Faziera berkata kejadian itu dimaklumkan mangsa sebelum meminta wanita itu berhati-hati.
Katanya, dia tidak menyangka rakannya menjadi mangsa sehingga melecur hampir sebelah badan.
""Setahu saya, dia memang ada beberapa musuh, biasalah orang berniaga, tapi tak rasa sehingga sanggup ke tahap nak bunuh dengan simbah asid.
""Saya berharap polis berjaya tahan suspek dan mengenal pasti punca kejadian secepat mungkin,"" katanya ketika ditemui di Beris Kubur Besar, di sini, hari ini.
Sumber berkenaan hadir ke kedai spa itu bersama suami mangsa, Muhammad Ikhwan Syahrul Seri Buana, 33 dan ahli keluarga.
Katanya, Nor Faziera turut memaklumkan menerima tempahan 'pelik' dua minggu lalu daripada wanita berpurdah yang mahu dia sendiri mengurut selain kerap menukar temu janji sehinggalah berlaku kejadian itu.
Sementara itu, rakan spa mangsa, Rosnani Seman, 52 berkata, mangsa seorang yang mesra dan mudah menerima tunjuk ajar.
Beliau yang juga Pengerusi Persatuan Spa Negeri Kelantan, berkata Nor Faziera adalah ahli jawatankuasa di bawah persatuan dan pagi sebelum kejadian, mangsa sempat bersamanya ke program bersama Jabatan Pembangunan Wanita (JPW) di Kota Bharu.
""Saya terkejut bila dapat panggilan daripada Faziera memaklumkan dia kena simbah asid, saya terus gerak ke spanya dan sempat bersama beliau sebelum dibawa ke hospital,"" katanya.
Sabtu lalu, Nor Faziera diserang tiga pelanggan berpurdah yang kononnya mahu mendapatkan khidmat urut di kedai spa dan salun miliknya di Beris Kubur Besar, Bachok."
https://www.bharian.com.my/berita/kes/2025/05/1397764/suspek-mungkin-orang-upahan-suami-mangsa-simbah-asid,Suspek mungkin orang upahan - Suami mangsa simbah asid,"Oleh Nor Amalina Alias - Mei 19, 2025 @ 2:14pm","BACHOK: Suami pengusaha spa yang disimbah cecair dipercayai asid tidak menolak kemungkinan suspek yang melakukan perbuatan itu diupah pihak tertentu.
Muhammad Syahrul Ikhwan Seri Buana, 33 berkata, dia beranggapan demikian selepas diceritakan isterinya, Nor Faziera Muda, 27, mengenai tindakan suspek yang cuba menyimbah asid ke muka mangsa namun berjaya dielak dan terkena bahagian belakang dan tangan.
Katanya, penduduk juga memaklumkan tiga suspek yang berpurdah dan seorang bertopeng melarikan diri dengan gaya lelaki.
""Kami sempat solat Maghrib berjemaah jam 7.40 malam sebelum isteri bersama anak perempuan usia tujuh tahun ke spa untuk berjumpa pelanggan yang mengambil pakej urut.
ADVERTISEMENT
""Tapi kami dah pelik sebab dia minta nak urut tiga jam sebab jarang orang minta lama, saya terkejut bila jadi macam ni, permintaan pelik lain adalah pelanggan nak isteri sendiri yang buat urutan ini sedangkan kami ada pekerja, tapi isteri turutkan juga,"" katanya ketika ditemui di Beris Kubur Besar, di sini, hari ini.
Muhammad Syahrul berkata, tidak lama selepas keluar ke spa, dia menerima panggilan kecemasan daripada isteri yang meminta tolong dan memaklumkan dia disimbah asid.
Katanya, isterinya mengalami kesan lecur lebih 50 peratus membabitkan kawasan belakang badan, lengan dan tangan.
Muhammad Syahrul berkata, dia tidak mengetahui motif penyerang dan mendakwa isterinya tidak mempunyai musuh.
Katanya, ketika ini keadaan isterinya sudah stabil selepas menjalani pembedahan di Hospital Pakar Universiti Sains Malaysia (HPUSM) selama enam jam.
""Anak perempuan yang berada dalam kedai ketika kejadian masih trauma dan tak mahu bersendirian,"" katanya."
https://www.bharian.com.my/berita/kes/2025/05/1397762/polis-trafik-komited-laksana-operasi-pemeriksaan-kenderaan-berat,"Polis trafik komited laksana operasi pemeriksaan kenderaan berat, perdagangan",Date Not Found,"KUALA LUMPUR: Polis Diraja Malaysia (PDRM) terus komited melaksanakan operasi pemeriksaan dan pemantauan terhadap kenderaan perdagangan dan berat menerusi Ops Kenderaan Perdagangan yang dilaksanakan secara berkala.
Pengarah Jabatan Siasatan dan Penguatkuasaan Trafik (JSPT) Bukit Aman, Datuk Seri Mohd Yusri Hassan Basri berkata operasi bersepadu bersama agensi lain termasuk Jabatan Pengangkutan Jalan (JPJ), PUSPAKOM dan agensi keselamatan jalan raya itu, bagi memastikan kenderaan berat berada dalam keadaan selamat serta pemandu mematuhi undang-undang.
""Operasi untuk kenderaan berat ini sebenarnya kita telah buat sejak dulu lagi secara berkala iaitu Ops Kenderaan Perdagangan yang melibatkan kenderaan berat seperti lori, pengangkutan awam seperti bas dan sebagainya bersama dengan JPJ.
ADVERTISEMENT
""Kita jalankan operasi bersama JPJ bagi memastikan pemandu -pemandu ini mematuhi peraturan dan undang-undang jalan raya selain memastikan kenderaan mereka bawa seperti lori, bas dan sebagainya berada dalam keadaan baik, sempurna, teknikalnya pun bagus, yang boleh berada di atas jalan raya dengan selamat,"" katanya.
Mohd Yusri berkata demikian dalam sidang media selepas menyampaikan amanat pada Majlis Amanat Petugas Sumber Manusia Sidang Kemuncak ASEAN Ke-46 di Pusat Latihan Polis (PULAPOL) Kuala Lumpur, di sini, hari ini.
Beliau mengulas perkembangan siasatan berhubung kemalangan membabitkan trak Pasukan Simpanan Persekutuan (FRU) dan lori muatan batu di Jalan Chikus–Sungai Lampam, Teluk Intan, Perak pada 13 Mei lalu.
Kemalangan itu mengorbankan sembilan anggota FRU manakala sembilan lagi cedera selepas trak dinaiki mereka dirempuh sebuah lori ketika dalam perjalanan pulang ke pangkalan Unit 5 Sungai Senam, Ipoh.
Mengulas lanjut, Mohd Yusri berkata kertas siasatan berhubung kejadian berkenaan sudah dilengkapkan dan tindakan pendakwaan terhadap pemandu lori sudah dijalankan.
""Pihak JSPT telah lengkapkan siasatan dan kertas telah dibawa ke mahkamah dan pemandu telah dituduh.
""Saya ucapkan syabas dan tahniah kepada pasukan siasatan yang telah melengkapkan kertas siasatan yang begitu cepat, lengkap,"" katanya.
Pemandu lori, Rudi Zulkarnain Mat Radi, 45, didakwa di Mahkamah Majistret Teluk Intan atas sembilan pertuduhan memandu secara berbahaya sehingga menyebabkan kematian.
Kes disiasat mengikut Seksyen 41(1) Akta Pengangkutan Jalan 1987 dan mahkamah menetapkan 17 Jun ini untuk sebutan semula kes."
https://www.bharian.com.my/berita/kes/2025/05/1397747/gagal-lapor-pemberian-rasuah-pengarah-syarikat-didenda-rm20000,"Gagal lapor pemberian rasuah, pengarah syarikat didenda RM20,000",Date Not Found,"AYER KEROH: Pengarah syarikat didenda RM20,000 oleh Mahkamah Sesyen sini, hari ini, selepas mengaku salah atas pertuduhan pilihan gagal melaporkan pemberian rasuah bernilai RM3,000 oleh seorang kontraktor berkaitan projek pembinaan rumah, tahun lalu.
Hakim Elesabet Paya Wan menjatuhkan hukuman itu terhadap Azrul Rizad Othman, 47, yang menukar pengakuannya kepada bersalah atas pertuduhan pilihan kedua pada sebutan kes berkenaan hari ini.
Dalam penghakimannya, Elesabet menimbangkan fakta kes, rayuan tertuduh dan hujah pendakwaan serta pembelaan.
Beliau turut memerintahkan tertuduh di penjara enam bulan jika gagal membayar denda itu. Tertuduh membayar denda berkenaan.
Mengikut pertuduhan Azrul Rizad didakwa diberikan wang suapan berjumlah RM3,000 oleh seorang kontraktor projek dan gagal melaporkannya kepada pegawai Suruhanjaya Pencegahan Rasuah Malaysia (SPRM) atau pegawai polis yang paling hampir.
Kesalahan itu didakwa dilakukannya di sebuah cafe di Jalan Kota Fesyen, Ayer Keroh, pada 18 September 2024.
Oleh itu tertuduh melakukan kesalahan Seksyen 25(1) Akta SPRM 2009 yang membawa hukuman denda maksimum RM100,000 atau dipenjarakan maksimum 10 tahun atau kedua-duanya.
Terdahulu, peguam Azrul Zulkifli Stork memohon supaya tertuduh hanya dikenakan hukuman denda minimum tanpa dipenjarakan kerana menanggung isteri tidak bekerja serta ibu kandung.
Katanya, tertuduh kini menjalankan perniagaan kecil-kecilan dengan pendapatan tidak menentu sekitar RM3,000 sebulan selain sudah insaf dan tiada rekod lampau.
Timbalan Pendakwa Raya SPRM Melaka, Sharina Farhana Nor Sa'ari bagaimanapun memohon hukuman setimpal sebagai pengajaran kepada tertuduh atas faktor kepentingan awam selain wang suapan RM3,000 dikembalikan kepada SPRM.
Sementara itu, berikutan tertuduh mengaku salah atas pertuduhan pilihan, mahkamah melepaskannya atas pertuduhan utama mengikut Seksyen 16(a)(A) Akta SPRM 2009 yang diambil pertimbangan atau 'take into consideration' (TIC) selaras peruntukan Seksyen 171A Kanun Tatacara Jenayah."
https://www.bharian.com.my/berita/kes/2025/05/1397715/nahas-fru-pemandu-lori-dijamin-majikan-dibebaskan-dari-lokap-hari-ini,"Nahas FRU: Pemandu lori dijamin majikan, dibebaskan dari lokap hari ini","Oleh Muhammad Zulsyamini Sufian Suri - Mei 19, 2025 @ 12:41pm","IPOH: Pemandu lori muatan batu yang terbabit dalam nahas mengorbankan sembilan anggota Pasukan Simpanan Persekutuan (FRU) 13 Mei lalu dibebaskan dari lokap hari ini selepas membayar wang jaminan RM6,000.
Wang jaminan terhadap tertuduh, Rudi Zulkarnain Mat Radi, 45, dibayar majikannya dipercayai berasal dari Selangor, sekali gus membolehkan dia dibebaskan dari lokap hari ini.
Ketua Polis Daerah Hilir Perak, Asisten Komisioner Dr Bakri Zainal Abidin, berkata pembayaran wang jaminan dibuat di Mahkamah Teluk Intan, pagi tadi.
""Pemandu lori itu akan dibebaskan dengan jaminan mahkamah selepas wang jaminan sebanyak RM6,000 dibayar oleh majikannya bersama seorang penjamin.
""Orang Kena Tuduh (OKT) dijangka dibebaskan dari lokap Ibu Pejabat Polis Daerah (IPD) Hilir Perak dalam masa terdekat,"" katanya dalam kenyataan media, hari ini.
Menurut Bakri, pihaknya difahamkan wang jaminan itu diperoleh hasil sumbangan secara bersama antara majikan dan rakan tertuduh, melalui kaedah 'sharing to raise up fund' (dana perkongsian).
Sebelum ini, media melaporkan Rudi akan terus ditahan di lokap Batu Gajah sehingga tarikh sebutan semula kes yang ditetapkan mahkamah pada 17 Jun depan, sekiranya wang jaminan tidak dibayar.
Pada 16 Mei lalu, Rudi mengaku tidak bersalah di hadapan Hakim Nur Hamizah Shaffiuddin terhadap sembilan pertuduhan memandu secara berbahaya sehingga menyebabkan kematian sembilan anggota FRU.
Bagi setiap pertuduhan, tertuduh berdepan hukuman penjara tidak kurang lima tahun dan tidak melebihi 10 tahun, serta denda antara RM20,000 hingga RM50,000.
Mahkamah turut menetapkan beberapa syarat tambahan, antaranya lesen memandu tertuduh digantung sehingga kes selesai di mahkamah dan tertuduh perlu melapor diri di balai polis berhampiran setiap minggu."
https://www.bharian.com.my/berita/kes/2025/05/1397713/pamela-ling-dapat-kebenaran-cabar-waran-tangkap-sekatan-perjalanan,"Pamela Ling dapat kebenaran cabar waran tangkap, sekatan perjalanan","Oleh Ahmad Johari Mohd Ali - Mei 19, 2025 @ 12:26pm","KUALA LUMPUR: Datin Seri Pamela Ling Yueh yang dilaporkan hilang sejak 9 April lalu, hari ini berjaya memperoleh kebenaran daripada Mahkamah Tinggi hari ini untuk memulakan prosiding semakan kehakiman bagi mendapatkan perintah untuk membatalkan waran tangkap terhadapnya dengan serta-merta.
Waran tangkap dikeluarkan terhadap Pamela yang menetap di Singapura sejak 2008 oleh Mahkamah Majistret Johor Bahru bertarikh 2 Disember tahun lalu, yang dikemukakan oleh Suruhanjaya Pencegahan Rasuah Malaysia (SPRM).
Melalui prosiding hari ini, Hakim Datuk Amarjeet Singh turut membenarkan Pamela untuk memulakan prosiding semakan kehakiman bagi mendapatkan perisytiharan bahawa SPRM tiada kuasa secara langsung atau tidak langsung, untuk melarang seseorang daripada meninggalkan Malaysia.
Ia kecuali melalui cara seperti yang diperuntukkan mengikut Seksyen 44, Akta SPRM dan Seksyen 44(4) Akta Pencegahan Pengubahan Wang Haram (APPWH).
Beliau juga memohon satu perintah mandamus terhadap Ketua Pengarah Imigresen untuk membenarkannya meninggalkan Malaysia ke Singapura.
Amarjeet membuat keputusan itu selepas mendengar hujahan peguam Pamela, Datuk Malik Imtiaz Sarwar dan Peguam Kanan Persekutuan Mohd Faisal Md Noor, dengan memutuskan bahawa terdapat isu yang boleh dibicarakan dalam permohonan semakan kehakiman berkenaan.
Terdahulu, Mohd Faisal berkata Jabatan Peguam Negara tidak membantah permohonan kebenaran kecuali berhubung cabaran terhadap waran tangkap kerana ia perlu dikemukakan melalui proses jenayah di Mahkamah Tinggi.
Katanya, ia adalah kerana berdasarkan keputusan kes terdahulu, mendapati bahawa permohonan semakan kehakiman hanya untuk mencabar tindakan cabang Eksekutif dan Legislatif sahaja.
Amarjeet kemudian bertanya kepada Mohd Faisal mengapa SPRM memohon waran tangkap terhadap Pamela, dan beliau menjawab bahawa wanita itu gagal hadir ke ibu pejabat SPRM apabila diminta berbuat demikian.
Amarjeet kemudian menetapkan pengurusan kes berkenaan pada 3 Jun ini.
Dalam afidavit sokongannya, Pamela mendakwa penahanannya dan sekatan perjalanan adalah sebahagian daripada gangguan yang dimulakan suaminya, Datuk Seri Thomas Hah Tiing Siu susulan perceraian serta pertikaian perniagaan antara mereka.
Beliau menuduh suami memalsukan tandatangannya dalam dokumen pemindahan saham syarikat berpangkalan di Singapura, Multi Galaxy Pte Ltd, lalu membuat aduan kepada SPRM sebagai cara menekannya supaya menarik balik tindakan undang-undang di Singapura.
Pamela juga mendakwa pegawai SPRM menyalahguna kuasa untuk memaksanya menyelesaikan pertikaian bersama suami termasuk bertindak membekukan akaun bank milik bapanya dan membuat ugutan semasa melakukan siasatan terhadapnya.
Dalam permohonan pada 7 April itu, SPRM didakwa menggunakan kuasa di bawah Akta SPRM dan Akta AMLA untuk menekan Pamela supaya menyelesaikan pertikaian peribadi dengan bekas suaminya, dan bukannya untuk penyiasatan sah.
Pamela dilaporkan hilang pada 9 April ketika dalam perjalanan ke pejabat SPRM di Putrajaya, hari beliau dijadualkan memberi keterangan untuk kali kesembilan.
Ketua Polis Kuala Lumpur, Datuk Rusdi Mohd Isa dilaporkan berkata, kenderaan e-hailing yang dinaiki Pamela dihalang tiga kereta jenis Toyota Camry, Nissan Almera dan Nissan Teana manakala dua lagi kereta menghalang lalu lintas.
Beliau berkata, sekurang-kurang lapan individu termasuk memakai vest dan seragam polis dianggarkan terbabit kejadian itu.
Sehingga kini, polis masih mengesan keberadaan wanita itu dan tidak menolak kemungkinan beliau masih berada di negara ini."
https://www.bharian.com.my/berita/kes/2025/05/1397703/pegawai-polis-didakwa-terima-suapan-rm13500,"Pegawai polis didakwa terima suapan RM13,500","Oleh Hidayatidayu Razali - Mei 19, 2025 @ 11:53am","KOTA BHARU: Seorang pegawai polis didakwa di Mahkamah Sesyen di sini, hari ini, terhadap dua pertuduhan menerima suapan barangan bernilai RM13,500 daripada seorang lelaki, pada Januari dan Jun 2018.
Tertuduh, Mohd Firdaus Mohd, 40, mengaku tidak bersalah atas pertuduhan dibacakan di hadapan Hakim Dazuki Ali.
Mengikut pertuduhan pertama, tertuduh sebagai seorang penjawat awam iaitu Pegawai Polis Diraja Malaysia berpangkat Asisten Superintendan (ASP) yang ketika itu bertugas sebagai Ketua Bahagian Siasatan Jenayah di Ibu Pejabat Polis Daerah Machang menerima pembayaran kos ubah suai rumah secara percuma bernilai kira-kira RM9,000 daripada seorang lelaki berusia 38 tahun, di Kampung Pak Blong Telong, dekat Bachok, pada Januari dan Jun 2018.
Bagi pertuduhan kedua, tertuduh didakwa menerima suatu barang berharga dengan tiada balasan iaitu wang deposit pembelian motosikal berkuasa tinggi berjumlah RM4,500 bertempat di Ibu Pejabat Polis Daerah Machang, pada Januari 2018.
Pertuduhan itu, tertuduh didakwa mengikut Seksyen 165 Kanun Keseksaan (Akta 574) yang memperuntukkan penjara sehingga dua tahun atau denda atau dengan kedua-duanya.
Pendakwaan dikendalikan Timbalan Pendakwa Raya Suruhanjaya Pencegahan Rasuah Malaysia (SPRM) Tengku Nurul Haziqah Tuan Yacob, manakala tertuduh diwakili peguam bela, Azura Ghazali.
Terdahulu, Tengku Nurul Haziqah mencadangkan jaminan sebanyak RM13,000 dikenakan kepada tertuduh.
Azura merayu supaya mahkamah membenarkan anak guamnya diikat jamin masing-masing RM2,500 bagi setiap pertuduhan.
Mahkamah membenarkan tertuduh diikat jamin RM8,000 bagi kedua-dua pertuduhan dan menetapkan 23 Jun depan sebagai tarikh sebutan semula kes."
https://www.bharian.com.my/berita/kes/2025/05/1397666/remaja-tinggal-nota-mahu-berdikari-sebelum-dilapor-hilang,Remaja tinggal nota mahu berdikari sebelum dilapor hilang,"Oleh Asrol Awang - Mei 19, 2025 @ 10:25am","KUANTAN: Polis meminta orang ramai yang mempunyai maklumat berhubung kehilangan seorang remaja, Mas Rayyan Riqqin Abdullah yang dilaporkan hilang kelmarin supaya tampil membuat laporan.
Ketua Polis Daerah Kuantan, Asisten Komisioner Wan Mohd Zahari Wan Busu, berkata pihaknya menerima laporan daripada ibu remaja berusia 33 tahun, malam tadi.
Katanya, berdasarkan laporan, ibu remaja yang bekerja sebagai pengasuh menyedari anak sulung daripada empat beradik itu tiada di rumah pada jam 8 pagi, kelmarin.
""Pemeriksaan di bilik Mas Rayyan Riqqin menemukan sekeping nota yang ditinggalkan.
ADVERTISEMENT
""Dalam nota itu, remaja lelaki itu menulis bahawa dia perlu membuat pilihan kerana tidak mahu menyusahkan sesiapa, mencari wang sendiri, berdikari dan meminta maaf kepada ibu bapanya.
""Ibu remaja itu turut menghubungi rakan anaknya tetapi mereka juga tidak mengetahui sebelum membuat laporan polis di Balai Polis Beserah, malam tadi,"" katanya dalam kenyataan hari ini.
Beliau berkata, kali terakhir remaja yang masih bersekolah di Tingkatan Dua dilihat ibunya pada jam 10.30 malam ketika sedang makan di rumah.
Sehubungan itu, beliau meminta orang ramai yang mempunyai maklumat mengenai remaja itu untuk melaporkannya ke balai polis berhampiran."
https://www.bharian.com.my/berita/kes/2025/05/1397629/wang-pusingan-modal-bapa-lebih-rm150000-hangus-dilabur-dalam-skim,"Wang pusingan modal bapa lebih RM150,000 hangus dilabur dalam skim pekerjaan tak wujud","Oleh Nazdy Harun - Mei 19, 2025 @ 8:56am","KUALA TERENGGANU: Seorang suri rumah kerugian RM158,498 apabila wang pusingan modal bapanya dilaburkan dalam skim pekerjaan tidak wujud.
Ketua Polis Daerah Kuala Terengganu, Asisten Komisioner Azli Mohd Noor, berkata mangsa berusia 30 tahun pada 9 Mei lalu melihat satu iklan berkenaan tawaran kerja dalam talian kira-kira jam 10 malam.
Menurutnya, mangsa berminat menyertai kerja itu dan menekan pautan iklan berkenaan sebelum disambungkan kepada pengurus tawaran kerja melalui WhatsApps.
""Mangsa diberi penerangan berkenaan tawaran kerja mana mangsa perlu menaikkan rating hotel dan akan mendapat komisen 10 peratus dari modal yang dilaburkan.
""Pada awalnya mangsa membuat tugasan yang mana mangsa perlu menekan pautan diberikan serta memilih bilik hotel dan menghantar gambar tangkap layar serta membuat pembayaran ditetapkan,"" katanya.
Menurutnya, pada peringkat awal mangsa berjaya mendapatkan komisen dijanjikan itu.
Katanya, selepas itu mangsa membuat tugasan yang kedua dan kemudian membuat pembayaran RM158,498 secara berperingkat ke sembilan akaun bank.
Beliau berkata, namun selepas selesai kesemua bayaran dibuat pengadu tidak menerima sebarang komisyen seperti dijanjikan.
Katanya, mangsa membuat laporan di Balai Polis Kuala Terengganu kira-kira jam 11.42 pagi semalam dan kes disiasat mengikut Seksyen 420 Kanun Keseksaan."
https://www.bharian.com.my/berita/kes/2025/05/1397582/nur-iman-iskandar-dilapor-hilang-ditemui-di-rumah-kawan,Nur Iman Iskandar dilapor hilang ditemui di rumah kawan,"Oleh Omar Ahmad - Mei 19, 2025 @ 7:15am","ISKANDAR PUTERI: Seorang pelajar Sekolah Menengah Kebangsaan (SMK) Bukit Indah di sini yang dilaporkan hilang selepas sesi persekolahan tamat Jumaat lalu, ditemui malam tadi.
Ketua Polis Daerah Iskandar Puteri, Asisten Komisioner M Kumarasan, berkata Nur Iman Iskandar Abdullah, 15 ditemui polis di rumah keluarga rakan sekolahnya di kawasan Bukit Indah pada jam 9.30 malam.
""Nur Iman Iskandar dalam keadaan selamat dan hasil siasatan mendapati berlaku selisih faham dengan keluarga,"" katanya dalam kenyataan hari ini.
Semalam, media melaporkan Nur Iman Iskandar disedari hilang oleh keluarganya selepas tidak pulang ke rumah selepas sesi persekolahan.
ADVERTISEMENT
Laporan kehilangan pelajar lelaki Tingkatan Tiga itu dilaporkan bapanya kira-kira jam 4 petang pada hari sama di Balai Polis Taman Bukit Indah."
https://www.bharian.com.my/berita/kes/2025/05/1397564/pengusaha-spa-disimbah-asid-selamat-jalani-pembedahan,Pengusaha spa disimbah asid selamat jalani pembedahan,"Oleh Nor Amalina Alias - Mei 18, 2025 @ 10:21pm","BACHOK: Pengusaha spa yang disimbah asid dalam kejadian di kedai spa dan salun miliknya di Beris Kubur Besar di sini, selamat menjalani pembedahan selama enam jam.
Suaminya yang hanya mahu dikenali sebagai Wan, 33, berkata pembedahan dijalankan jam 10 pagi tadi hingga 4 petang.
Beliau berkata, isterinya berusia 27 tahun itu menjalani pembedahan di Hospital Pakar Universiti Sains Malaysia (HPUSM) Kubang Kerian di sini.
""Dalam enam jam saya tunggu, alhamdulillah isteri sudah selesai jalani pembedahan. Dia dalam keadaan stabil, namun belum sedarkan diri kerana kesan bius,"" katanya ketika dihubungi hari ini.
ADVERTISEMENT
Wan berkata, dia tidak dapat berkongsi butiran lanjut kecederaan dialami isterinya berikutan masih belum mendapat laporan penuh berhubung kecederaan itu.
Katanya, ketika mengambil isterinya semasa kejadian dia mendapati bahagian yang terkena asid dan cedera adalah di bahagian belakang badan dan bahu.
Dalam kejadian jam 8.30 malam Sabtu lalu, mangsa yang berada bersama anak perempuannya berusia tujuh tahun disimbah cecair dipercayai asid ketika membuka pintu untuk pelanggan berpurdah di kedainya di Beris Kubur Besar.
Difahamkan. mangsa sebelum itu menerima tempahan suspek yang menyamar sebagai 'pelanggan berpurdah' kononnya untuk mendapatkan rawatan urut.
Sehingga kini polis giat menjalankan operasi bagi menangkap suspek yang dipercayai dilakukan lebih seorangpek dan belum mengetahui motif kejadian.
From: Nor Amalina"
https://www.bharian.com.my/berita/kes/2025/05/1397547/pegawai-penguat-kuasa-kanan-ditahan-sprm-kelantan,Pegawai penguat kuasa kanan ditahan SPRM Kelantan,"Oleh Sharifah Mahsinah Abdullah - Mei 18, 2025 @ 8:53pm","KOTA BHARU: Seorang pegawai penguat kuasa kanan ditahan Suruhanjaya Pencegahan Rasuah Malaysia (SPRM) Kelantan, hari ini, kerana disyaki menerima barangan berharga serta wang tunai berjumlah RM14,000 daripada seorang kontraktor.
Menurut sumber, lelaki berusia 40 tahun itu ditahan di pejabat SPRM negeri sekitar jam 1 tengah hari tadi.
""Pegawai SPRM menahan suspek selepas dia memberi keterangan kepada pegawai penyiasat,"" katanya.
Sumber turut memaklumkan bahawa penahanan dilakukan susulan satu aduan yang dibuat oleh kontraktor terbabit, beberapa bulan lalu.
Kes disiasat mengikut Seksyen 165 Kanun Keseksaan, iaitu kesalahan menerima sesuatu yang berharga tanpa balasan setimpal, yang mungkin dilakukan dengan motif rasuah oleh penjawat awam.
Sementara itu Pengarah SPRM Kelantan, Rusli Husain, mengesahkan penahanan berkenaan.
Beliau berkata, pegawai terbabit dijangka didakwa di Mahkamah Sesyen Kota Bharu, esok."
https://www.bharian.com.my/berita/kes/2025/05/1397544/wanita-thailand-maut-anak-cedera-nahas-motosikal-treler-di-padang-besar,"Wanita Thailand maut, anak cedera nahas motosikal-treler di Padang Besar","Oleh BERNAMA - Mei 18, 2025 @ 8:34pm","KANGAR: Seorang wanita Thailand maut, manakala anak lelakinya cedera apabila motosikal ditunggang mereka terbabit kemalangan dengan sebuah treler di bawah jejambat Padang Besar, dekat sini, semalam.
Ketua Polis Daerah Padang Besar, Asisten Komisioner Mohd Shokri Abdullah, berkata Patcharee Nunim, 34, disahkan meninggal dunia di lokasi kejadian.
Katanya, anak mangsa berusia 15 tahun pula mengalami kecederaan ringan dalam nahas sekitar jam 6.05 petang itu.
Beliau berkata, insiden dipercayai berlaku apabila treler dipandu lelaki berusia 25 tahun dari arah Padang Besar itu membelok ke kanan bawah jejambat itu menghala ke Chuping ketika lampu isyarat berwarna kuning sebelum melanggar motosikal ditunggang dua beranak terbabit.
""Motosikal ditunggang wanita itu bersama pembonceng pula dari Kompleks Imigresen, Kastam, Kuarantin dan Keselamatan (ICQS) Padang Besar menghala ke FELDA Rimba Mas.
""Akibat kemalangan berkenaan, wanita itu disahkan meninggal dunia di tempat kejadian pada jam 6.30 petang oleh pegawai perubatan,"" katanya.
Mohd Shokri berkata, mayat mangsa kemudian dibawa ke Hospital Tuanku Fauziah (HTF) di sini untuk bedah siasat.
Katanya, pemandu treler itu pula direman dua hari bermula hari ini bagi membantu siasatan mengikut Seksyen 41(1) Akta Pengangkutan Jalan 1987.
Beliau berkata, hasil ujian urin pemandu treler yang mempunyai satu rekod jenayah lampau itu bagaimanapun didapati negatif dadah."
https://www.bharian.com.my/berita/kes/2025/05/1397529/polis-tahan-lelaki-disyaki-cederakan-anak-guna-timing-belt-kereta,Polis tahan lelaki disyaki cederakan anak guna 'timing belt' kereta,"Oleh Juwan Riduan - Mei 18, 2025 @ 6:11pm","LAHAD DATU: Polis menahan seorang lelaki disyaki mencederakan anak perempuannya, termasuk dengan menggunakan getah 'timing belt' kenderaan, di Kampung Sharip di sini, semalam.
Difahamkan, kejadian berlaku ketika mangsa berusia 13 tahun itu membantu bapanya membaiki kenderaan.
Ketua Polis Daerah Lahad Datu, Superintendan Jimmy Panyau, berkata insiden itu dilaporkan oleh bekas isteri suspek selepas menerima gambar kecederaan mangsa yang dihantar anaknya melalui aplikasi WhatsApp.
Berdasarkan laporan ibu mangsa, beliau berkata, pelajar Tingkatan Satu itu didakwa lebam di bahagian belakang badan, rusuk dan kaki kanan.
""Susulan itu, suspek berusia 38 tahun ditahan kira-kira jam 12.10 tengah hari oleh pasukan Bahagian Siasatan Jenayah (BSJ), Ibu Pejabat Polis Daerah (IPD) Lahad Datu.
""Suspek disyaki mencederakan anak kandungnya dengan menggunakan tangan dan alat ganti kereta, iaitu getah 'timing belt', ketika mangsa membantu membaiki kenderaan,"" katanya dalam satu kenyataan, hari ini.
Beliau berkata, siasatan lanjut masih dijalankan mengikut Seksyen 324 Kanun Keseksaan yang boleh dihukum penjara hingga 10 tahun atau denda atau sebat atau mana-mana dua daripada hukuman itu, jika sabit kesalahan."
https://www.bharian.com.my/berita/kes/2025/05/1397484/remaja-parah-ditikam-akibat-hutang,Remaja parah ditikam akibat hutang,"Oleh BERNAMA - Mei 18, 2025 @ 3:49pm","MELAKA: Seorang remaja lelaki parah selepas ditikam dengan sebilah pisau oleh kenalannya dalam insiden pergaduhan di Kampung Paya Sum di sini, dua hari lalu.
Ketua Polis Daerah Melaka Tengah, Asisten Komisioner Christopher Patit, berkata dalam kejadian kira-kira jam 3.30 pagi itu, mangsa yang berusia 17 tahun disyaki ditikam lelaki berusia 23 tahun disebabkan isu hutang.
""Pada mulanya, polis menerima laporan daripada suspek mengatakan dia serta kenalannya berusia 17 tahun itu ditikam dua lelaki tidak dikenali menaiki motosikal dan kes dipercayai akibat samun.
""Namun hasil siasatan lanjut, kita percaya lelaki berusia 23 tahun itu yang menikam mangsa kerana remaja berkenaan didakwa mempunyai hutang dengannya,"" katanya dalam kenyataan di sini hari ini.
Christopher berkata, mangsa kini dirawat di Hospital Melaka manakala suspek yang berasal dari Johor dan mempunyai sembilan rekod jenayah lampau berkaitan judi ditahan di Taman Pahlawan Sungai Udang di sini kira-kira jam 6.15 petang Jumaat.
Beliau berkata lelaki itu turut menerima rawatan di Hospital Melaka dan kes disiasat di bawah Seksyen 326 Kanun Keseksaan kerana dengan sengaja mendatangkan kecederaan parah menggunakan senjata."
https://www.bharian.com.my/berita/kes/2025/05/1397482/nelayan-hilang-bot-kena-rempuh-dekat-perairan-pulau-klang,Nelayan hilang bot kena rempuh dekat perairan Pulau Klang,"Norzamira Che Noh - Mei 18, 2025 @ 3:47pm","PELABUHAN KLANG: Seorang nelayan hilang, manakala dua terselamat selepas bot gentian dinaiki mereka dirempuh bot pukat tunda berhampiran perairan Pulau Klang, dekat sini, malam tadi.
Kejadian sekitar jam 11 malam, kira-kira 0.3 batu nautika utara Pulau Klang ketika tiga nelayan itu sedang menangkap ikan.
Pusat Operasi (PUSOP) Maritim Selangor segera mengerah bot ronda ke lokasi kejadian bagi melaksanakan pencarian awal mangsa yang hilang, Zamri Mohd Harun, 56.
Dua lagi nelayan, Suzamri Mohd Sabri, 56, dan Yazid Harun, 52, dibawa ke Jeti Maritim Negeri Selangor dan dihantar ke Hospital Tengku Ampuan Rahimah (HTAR) Klang, jam 12.35 tengah malam rawatan susulan akibat cedera dan keletihan.
ADVERTISEMENT
Pengarah Agensi Penguatkuasaan Maritim Malaysia (Maritim Malaysia) Selangor, Kepten Maritim Abdul Muhaimin Muhammad Salleh berkata, dua mangsa diselamatkan bot lain yang kebetulan berada berhampiran lokasi kejadian.
""Bagaimanapun, seorang lagi nelayan masih belum ditemui. Dia dipercayai hilang di laut, kali terakhir dilihat memakai baju berwarna biru-merah serta seluar berwarna biru,"" katanya dalam satu kenyataan, hari ini.
Terdahulu, beliau berkata, Maritim Selangor menerima laporan daripada seorang nelayan yang menyaksikan kejadian dan mendakwa bot yang melanggar melarikan diri sejurus pelanggaran.
Jelasnya, Operasi Mencari dan Menyelamat (CARILAMAT) yang dikoordinasikan oleh Maritime Rescue Sub-Centre (MRSC) Johor Bahru diaktifkan pada jam 12.10 tengah malam.
""Pencarian diteruskan dengan kerjasama Jabatan Bomba dan Penyelamat Malaysia serta Pasukan Polis Marin. Usaha pencarian hari ini melibatkan 20 anggota dan tiga aset laut yang merangkumi kawasan pencarian seluas 13 batu nautika persegi,"" katanya."
https://www.bharian.com.my/berita/kes/2025/05/1397471/dua-mayat-warga-singapura-ditemui-di-inap-desa-cheras-disahkan-suami,Dua mayat warga Singapura ditemui di inap desa Cheras disahkan suami isteri,Date Not Found,"KUALA LUMPUR: Polis mengesahkan dua individu warga Singapura yang ditemui mati dalam sebuah rumah inap desa di Taman Tayton View, Cheras, di sini, kelmarin sebagai pasangan suami isteri.
Ketua Polis Kuala Lumpur, Datuk Rusdi Mohd Isa berkata kes itu diklasifikasikan sebagai kematian mengejut (SDR) dan siasatan masih diteruskan bagi mengenal pasti punca sebenar.
Katanya, mereka datang dan menyewa inap desa berkenaan sebelum ditemui tidak bernyawa dalam bilik oleh pekerja premis.
ADVERTISEMENT
""Keluarga mangsa sudah dimaklumkan. Mayat kedua-duanya belum dituntut dan masih berada di Hospital Canselor Tuanku Muhriz (HCTM),"" katanya.
Ketika ditanya mengenai punca sebenar kejadian, Rusdi berkata perkara itu masih dalam siasatan dan tiada sebarang nota ditinggalkan di tempat kejadian.
Semalam, Ketua Polis Daerah Cheras, Asisten Komisioner Aidil Bolhassan dilaporkan berkata lelaki berusia 43 tahun dan wanita 33 tahun itu ditemui dalam keadaan lengkap berpakaian, namun tubuh mereka sudah mula mereput dan berbau.
Katanya, pekerja inap desa berkenaan memeriksa unit berkenaan selepas gagal menghubungi mereka beberapa kali kerana mereka dikatakan sudah mendaftar keluar pada hari kejadian.
""Siasatan awal tidak menemui kesan kecederaan pada tubuh si mati dan tiada petunjuk menunjukkan unsur jenayah.
""Pemeriksaan lanjut mendapati semua ruang udara di pintu dan tingkap ditutup rapat menggunakan pita pelekat serta plastik sampah berwarna biru,"" katanya.
Aidil berkata pasukan forensik turut menemui pemanggang berbeku yang mengandungi sisa arang yang sudah dibakar, dipercayai digunakan sebelum kematian berlaku."
https://www.bharian.com.my/berita/kes/2025/05/1397451/kes-peniaga-belon-lelaki-ugut-penguat-kuasa-dbkl-akan-didakwa-esok,Kes peniaga belon: Lelaki ugut penguat kuasa DBKL akan didakwa esok,"Oleh Nor Azizah Mokhtar - Mei 18, 2025 @ 2:49pm","KUALA LUMPUR: Seorang lelaki akan didakwa di Mahkamah Kuala Lumpur esok kerana mengugut anggota penguat kuasa Dewan Bandaraya Kuala Lumpur (DBKL) melalui media sosial susulan insiden membabitkan peniaga belon yang tular hujung Mac lalu.
Ketua Polis Kuala Lumpur, Datuk Rusdi Mohd Isa, berkata pertuduhan akan dikemukakan mengikut Seksyen 506 Kanun Keseksaan serta Seksyen 505(b) Kanun Keseksaan.
""Kes ini membabitkan ugutan yang dibuat oleh seorang pemilik akaun Facebook terhadap pihak penguat kuasa.
""Pertuduhan dijadual dilakukan di mahkamah esok,"" katanya pada sidang media selepas Program Kesejahteraan Komuniti Bandar Selamat 'PPR Bestari' Tahun 2025 di Dewan Serbaguna Taman Perumahan Desa Rejang, hari ini.
Kes itu berkait insiden tular membabitkan seorang penjaja dikenali sebagai Muhammad Zaimuddin Azlan atau 'Abang Belon', yang mendakwa dikasari anggota penguat kuasa DBKL dalam operasi penguatkuasaan di Jalan Tuanku Abdul Rahman, pada 28 Mac lalu.
Susulan kejadian itu, beberapa laporan polis dibuat termasuk oleh penguat kuasa DBKL yang mendakwa menerima ugutan menerusi platform media sosial.
Polis membuka siasatan mengikut Seksyen 506 dan 505(b) Kanun Keseksaan serta Seksyen 233 Akta Komunikasi dan Multimedia 1998 bagi menyiasat bentuk dan kandungan ugutan yang disebarkan."
https://www.bharian.com.my/berita/kes/2025/05/1397445/pindah-ternakan-tanpa-kebenaran-tiga-individu-didenda-masing-masing-rm800,"Pindah ternakan tanpa kebenaran, tiga individu didenda masing-masing RM800","Oleh Nurul Fatihah Sulaini - Mei 18, 2025 @ 2:42pm","SETIU: Tiga individu didenda RM800 oleh Mahkamah Majistret di sini, hari ini, selepas mengaku bersalah memindahkan haiwan ternakan tanpa kebenaran Jabatan Perkhidmatan Veterinar (JPV).
Bagi kes pertama, tertuduh Nor Azman Zakaria, 40, membuat pengakuan itu selepas pertuduhan dibacakan di hadapan Majistret Nurliyana Md Zukri.
Berdasarkan kertas pertuduhan, Nor Azman didakwa memindahkan lima ekor lembu menggunakan pacuan empat roda jenis Toyota Hilux bersama sebuah pengangkut ternakan tanpa mendapat kebenaran bertulis Pengarah Negeri atau mana-mana pihak berkuasa veterinar.
Kesalahan itu didakwa dilakukan di tepi jalan berhadapan sebuah hotel, Kampung Buluh, Permaisuri, pada jam 10.30 malam 23 Mac lalu.
Nor Azman didakwa melakukan kesalahan mengikut Perenggan 4(1)(c) Perintah Menteri Besar bagi kawalan penyakit kuku dan mulut dan hawar berdarah bagi Terengganu (TR.P.U.1.).
Kesalahan itu diwartakan mengikut Subseksyen 36(1) Akta Binatang 1953 dan jika sabit kesalahan boleh didenda tidak melebihi RM 15,000.
Nurliyana kemudian menetapkan hukuman denda RM800 dan wang hasil jualan RM8,544 dilucutkan hak.
Sementara itu bagi pertuduhan kes kedua, Muhammad Firdaus Aziz, 34, bersama Alif Ikhwan Yusof, 25, turut didenda RM800 setiap seorang di mahkamah sama.
Berdasarkan kertas pertuduhan, kedua-dua tertuduh didakwa bersama memindahkan 24 ekor kambing menggunakan kenderaan panel van jenis Toyota Hiace tanpa kebenaran bertulis Pengarah Negeri atau mana-mana pihak berkuasa veterinar.
Kesalahan itu didakwa dilakukan di tepi jalan berhampiran jambatan Kampung Banggul Nibung, Permaisuri, Jalan Kota Bharu-Kuala Terengganu, pada jam 2 petang, 23 Januari lalu.
Mahkamah turut memerintahkan hasil jualan ternakan sebanyak RM7,648.80 dilucut hak.
Pendakwaan dikendalikan Pegawai Pendakwa Jabatan Veterinar negeri, Tuan Anuar Sulzi Tuan Abdullah, manakala semua tertuduh tidak diwakili peguam."
https://www.bharian.com.my/berita/kes/2025/05/1397437/pengusaha-spa-disimbah-asid-suspek-disyaki-wanita-berpurdah,"Pengusaha spa disimbah asid, suspek disyaki 'wanita berpurdah'","Nor Amalina Alias - Mei 18, 2025 @ 2:31pm","BACHOK: Seorang wanita disimbah asid oleh suspek dirujuk sebagai 'wanita berpurdah' di sebuah spa di Beris Kubur Besar, malam tadi.
Dalam kejadian dipercayai jam 8.30 malam itu, mangsa, 27, yang juga pengusaha spa bersama anak perempuannya berusia 7 tahun berada di kedai untuk menerima pelanggan yang kononnya mahu berurut.
Suami mangsa, hanya mahu dikenali sebagai Wan, 33, berkata dia mendapat tahu kejadian menimpa isteri sebaik dihubungi sendiri mangsa yang dalam kesakitan.
Dia kemudian membawa isterinya mendapatkan rawatan susulan di Hospital Pakar Universiti Sains Malaysia (HPUSM) di Kubang Kerian.
Katanya, mangsa memaklumkan, sebelum kejadian, menerima mesej daripada 'pelanggan' membuat tempahan pakej mengurut dan memaklumkan memakai purdah untuk mengelak dilihat lelaki.
""Isteri beritahu dia, spa hanya untuk perempuan, tiada lelaki. Bila 'pelanggan' itu naik ke spa, dia terus menyimbah cecair dipercayai asid ke arah isteri. Ketika itu isteri dalam keadaan berkain sembahyang sempat menutup muka.
""Asid terkena bahagian belakang badan dan bahunya sebelum suspek dan tiga hingga empat individu lagi, yang semuanya dipercayai berpurdah melarikan diri,"" katanya ketika dihubungi, hari ini.
Wan memaklumkan, isterinya sempat mendapatkan rawatan di klinik berdekatan sebelum dibawa ke hospital dan selepas kejadian, dia mendapati teks Whatsapp yang dihantar 'pelanggan' berkenaan sudah dipadamkan pengirimnya.
Tambahnya, mangsa memaklumkan tidak pasti jantina suspek kerana semua berpurdah dan menutup muka serta tidak pasti motif kejadian kerana tidak mempunyai musuh.
Katanya, spa dan salun isterinya juga baru beroperasi tidak sampai setahun di lokasi kejadian.
Sementara itu, saksi kejadian yang juga penjual makanan di depan spa berkenaan yang enggan dikenali berkata, dia dan suami sedang berniaga sebelum terdengar bunyi pintu kaca jatuh dari atas spa di tingkat dua bangunan.
Katanya, sebaik kaca jatuh, mereka terdengar jeritan perempuan meminta tolong beberapa kali.
""Kami tak berani naik ke atas, kemudian kami lihat seorang wanita dengan pakaian sembahyang (telekung) bergegas ke klinik berhampiran. Kami dapat tahu daripada orang ramai, wanita itu disimbah asid.
""Suami saya beritahu dia ada nampak seorang lelaki berlari keluar sebaik dengar jeritan meminta tolong,"" katanya.
Ketua Polis Daerah Bachok, Superintendan Mohamad Ismail Jamaluddin mengesahkan polis menerima laporan berhubung kejadian dan akan mengeluarkan kenyataan kemudian."
https://www.bharian.com.my/berita/kes/2025/05/1397385/junaidah-perlu-rakaman-dashcam,Junaidah perlu rakaman 'dashcam',"Ahmad Hasbi - Mei 18, 2025 @ 12:40pm","SEREMBAN: Seorang wanita meminta pengguna jalan raya yang mempunyai rakaman kemalangan di Kilometer 272.6 Lebuhraya Utara-Selatan (PLUS), arah utara, dekat sini, 13 Mei lalu, tampil membantu siasatan.
Junaidah Jefry, 30, berkata dalam kemalangan antara jam 7 hingga 8.30 pagi itu, suaminya, Shah Iman Suratman, 31, parah pada bahagian kepala dan tidak sedarkan diri sehingga kini di hospital.
Ketika dihubungi hari ini, dia memberitahu, rakaman kamera papan pemuka atau dashcam itu penting bagi mengetahui punca suaminya boleh terbabit dalam nahas itu.
""Saya sendiri hanya tahu kejadian itu apabila suami tidak pulang sehingga jam 6 petang. Difahamkan kejadian itu berlaku pada waktu puncak ketika orang ramai keluar pergi bekerja antara jam 7 pagi hingga 8.30 pagi.
""Suami dalam perjalanan dari rumah di Senawang ke tempat kerja di ibu negara. Dia menunggang motosikal, tapi bagaimana kejadian berlaku saya tak pasti kerana dia masih dirawat di Hospital Tuanku Ja'afar (HTJ) dan tidak sedarkan diri,"" katanya.
Junaidah berkata, suaminya tidak dapat dihubungi dan dia hanya tahu kejadian itu selepas menghubungi HTJ dan diberitahu suaminya sedang dirawat di unit rawatan rapi (ICU).
""Jam 2 petang hari kejadian, rakan suami hubungi saya bertanya sama ada suami bekerja atau tidak kerana dia belum sampai di pejabat. Saya mula rasa tak sedap hati apabila tak dapat hubungi suami dan WhatsApp tak berbalas.
""Jadi saya menghubungi HTJ,"" katanya menambah seorang mangsa kemalangan yang dirawat di HTJ memberitahu dia juga terlibat dalam nahas sama yang turut membabitkan sebuah lagi kereta.
Bagaimanapun, katanya, polis memaklumkan tidak menerima laporan daripada mana-mana pemilik kenderaan lain yang terbabit kemalangan di situ.
""Saya ada minta bantuan PLUS kongsi rakaman kamera litar tertutup di lokasi, tapi diberitahu kamera itu tidak merakam kemalangan berkenaan. Orang ramai yang mempunyai rakaman kejadian boleh hubungi saya di talian 013-3678984,"" katanya."
https://www.bharian.com.my/berita/kes/2025/05/1397327/warga-emas-meninggal-dunia-ketika-tunaikan-solat-maghrib,Warga emas meninggal dunia ketika tunaikan solat Maghrib,"Oleh Zuliaty Zulkiffli - Mei 18, 2025 @ 11:03am","KULIM: Lelaki warga emas meninggal dunia selepas rebah ketika menunaikan solat Maghrib di Surau Al Madinah, Taman Lobak, di sini, semalam.
Warga emas terbabit, Raji Ahmad, 77, meninggal dunia di surau dan disedari jemaah.
Ketua Polis Daerah Kulim, Superintendan Zulkifli Azizan berkata, anak lelakinya yang berusia 42 tahun memaklumkan bapanya rebah dan tidak sedarkan diri pada jam 7.29 malam.
Beliau berkata, setibanya di Surau Al-Madinah, anak warga emas itu mendapati pegawai perubatan Hospital Kulim sampai di lokasi dan mengesahkan kematian bapanya pada jam 8.05 malam.
""Hasil temubual, anak lelakinya yang berusia 42 tahun memaklumkan bapanya tidak mempunyai sejarah penyakit dan tiada rekod perubatan.
""Kematian warga emas itu tidak membabitkan sebarang unsur jenayah,"" katanya ketika dihubungi hari ini."
https://www.bharian.com.my/berita/kes/2025/05/1397293/wanita-berstatus-isteri-disyaki-berkhalwat-dengan-lelaki-bujang,Wanita berstatus isteri disyaki berkhalwat dengan lelaki bujang,"Oleh Zuliaty Zulkiffli - Mei 18, 2025 @ 8:56am","KULIM: Helah sepasang kekasih yang tinggal bersama dengan memberitahu jiran kononnya mereka baru berkahwin akhirnya terbongkar apabila dicekup penguat kuasa agama, awal pagi tadi.
Wanita berusia 29 tahun yang masih berstatus isteri dan lelaki bujang berusia 23 tahun itu ditahan disyaki berkhalwat di rumah sewa wanita itu di Padang Serai, di sini.
Pegawai Penguatkuasa Agama Daerah Kulim, Anwar Sharifuddin Mat Saad berkata, pasangan itu ditahan pada jam 1.45 pagi, selepas pihaknya menerima aduan berhubung kegiatan maksiat di rumah berkenaan.
Ketika serbuan, beliau berkata, pintu rumah dibuka wanita terbabit yang mempunyai empat anak, namun pemeriksaan lanjut menemukan lelaki bersembunyi di belakang pintu dengan memakai seluar jeans tanpa baju.
ADVERTISEMENT
""Soal siasat dilakukan yang mendapati wanita itu masih berstatus isteri tetapi dalam proses bercerai. Dia juga mendakwa suaminya kini sedang menjalani hukuman penjara atas kesalahan dadah sejak November tahun lalu,"" katanya ketika dihubungi hari ini.
Anwar Sharifuddin berkata, wanita itu bekerja di kilang di Prai, Pulau Pinang mendakwa berkenalan dengan lelaki itu yang bekerja sebagai pemandu jentera pada awal tahun ini, manakala semua anaknya berusia lima hingga 12 tahun dijaga ibu bapanya yang tinggal tidak jauh dari situ.
""Mereka mengaku suami isteri kepada jiran untuk mengaburi perbuatan maksiat, bahkan ibu bapa wanita itu juga tidak mengetahui lelaki berkenaan tinggal di rumah itu,"" katanya.
Beliau berkata, pasangan itu ditahan untuk siasatan mengikut Seksyen 25 (a) (b) Enakmen Kesalahan Jenayah Syariah Kedah (EKJSK) 2014."
https://www.bharian.com.my/berita/kes/2025/05/1397235/beruang-masuk-rumah-awal-pagi-dipercayai-cari-makanan,"Beruang masuk rumah awal pagi, dipercayai cari makanan","Oleh Asrol Awang - Mei 18, 2025 @ 6:20am","KUANTAN: Seekor beruang matahari jantan seberat 60 kilogram, ditangkap di kawasan tapak perumahan dalam pembinaan di Taman Tanah Putih, Pekan, semalam.
Pegawai Angkatan Pertahanan Awam Malaysia (APM) Daerah Pekan, Kapten (PA) Ahmad Azmi Nafiah, berkata haiwan liar itu ditangkap selepas ditembak ubat pelali pada jam 9.45 pagi.
Terdahulu, beliau berkata, pihaknya menerima panggilan pada jam 8.36 pagi daripada penduduk yang melaporkan beruang itu berkeliaran di kawasan taman perumahan.
ADVERTISEMENT
""Kami dimaklumkan bahawa beruang matahari itu memasuki sebuah rumah di kampung berhampiran kira-kira jam 4.30 pagi (semalam) serta merosakkan beberapa barang.
""Beruang itu mungkin masuk ke dalam premis terbabit untuk mencari makanan sebelum beredar.
""Haiwan berkenaan kemudian dikesan sekitar jam 8.30 pagi di Taman Tanah Putih sebelum orang awam memaklumkan kepada APM.
""Berikutan itu, lima anggota APM diketuai Fareez Ezairy Nazeri bersama pasukan Jabatan Perlindungan Hidupan Liar dan Taman Negara (PERHILITAN) Pahang bergegas ke lokasi kejadian,"" katanya dalam satu kenyataan.
Ahmad Azmi berkata, beruang matahari itu dikesan di sebuah rumah di tapak pembinaan sebelum anggota PERHILITAN berjaya menangkapnya.
Beliau berkata, haiwan liar itu dalam keadaan stabil dan telah diserahkan kepada PERHILITAN untuk dilepaskan semula ke habitat asalnya."
https://www.bharian.com.my/berita/kes/2025/05/1397231/op-kutip-imigresen-lancar-serbuan-besar-besaran-di-jalan-tar-143-warga,"Op Kutip: Imigresen lancar serbuan besar-besaran di Jalan TAR, 143 warga asing ditahan","Oleh Hafidzul Hilmi Mohd Noor - Mei 18, 2025 @ 2:39am","KUALA LUMPUR: Ratusan pekerja warga asing di sebuah pusat beli-belah di Jalan Tuanku Abdul Rahman (TAR), di sini, bertempiaran lari apabila dikejutkan dengan serbuan Operasi Kutip (Op Kutip) dilancarkan Jabatan Imigresen Malaysia (Imigresen) Putrajaya, petang tadi.
Walaupun serbuan dilakukan di sekitar pusat beli-belah itu, sebilangan warga asing yang bekerja di premis berdekatan turut 'menghilangkan diri' apabila mengetahui serbuan sedang dijalankan.
Wartawan Harian Metro yang menyertai operasi itu mendapati beberapa lot perniagaan dipercayai dijaga oleh pekerja warga asing, juga dilihat ditinggalkan kosong tanpa penjaga susulan kehadiran pasukan Imigresen.
Timbalan Ketua Pengarah (Operasi) Imigresen, Jafri Embok Taha, berkata serbuan sekitar jam 2.30 petang itu dijalankan pasukan Imigresen Putrajaya susulan aduan awam dan risikan sejak seminggu lalu.
Beliau berkata, seramai 964 individu telah diperiksa dalam operasi itu membabitkan 273 warga asing dan 691 orang tempatan.
""Daripada jumlah itu, seramai 143 warga asing membabitkan 56 warga Indonesia, Bangladesh (26), Pakistan (32), India (10), Myanmar (10), Syria (empat), Nepal (tiga), Afghanistan (satu) dan China (satu) ditahan atas pelbagai kesalahan imigresen.
""Kesemua mereka yang terdiri daripada 110 lelaki dan 33 wanita berusia 22 hingga 48 tahun itu akan ditempatkan di Depot Tahanan Imigresen untuk siasatan serta tindakan lanjut,"" katanya pada sidang media selepas operasi berkenaan.
Jafri berkata, antara kesalahan dikenal pasti ialah tiada dokumen pengenalan diri, melanggar syarat pas, tinggal melebihi masa, pemegang kad tidak diiktiraf dan lain-lain kesalahan yang melanggar Akta Imigresen.
Beliau berkata, ketika serbuan dan pemeriksaan dijalankan, pihaknya mendapati ada warga asing cuba melarikan diri dengan merempuh anggota serta melakukan provokasi sebaik saja menyedari kehadiran pasukan sehingga menyukarkan proses tangkapan.
""Persekitaran yang sempit dan tidak teratur serta kehadiran pelanggan turut melambatkan proses pemeriksaan.
""Anggota operasi terpaksa melakukan pemeriksaan menyeluruh di dalam kawasan kompleks perniagaan berkenaan.
""Ada warga asing bersembunyi di dalam bilik persalinan, ruang tersorok bawah tangga, tandas dan bilik stor.
""Selain itu, terdapat individu enggan membuka pintu, menyembunyikan warga asing dan menyorok dokumen penting yang melambatkan proses pemeriksaan,"" katanya.
Beliau sekali gus mengingatkan warga tempatan, terutama majikan, supaya tidak menggaji atau melindungi pendatang asing tanpa izin (PATI) kerana boleh berdepan tindakan tegas bawah Akta Imigresen 1959/63, Akta Pasport 1966, Peraturan-peraturan Imigresen 1963 serta Akta Antipemerdagangan Orang dan Antipenyeludupan Migran 2007 (ATIPSOM).
Sementara itu, Jafri memaklumkan setakat 15 Mei lalu, pihaknya melaksanakan pemeriksaan terhadap 67,574 orang melalui 5,090 operasi di seluruh negara.
Menerusi operasi terbabit, beliau berkata, seramai 34,615 PATI dan 680 majikan ditahan."
https://www.bharian.com.my/berita/kes/2025/05/1397207/budak-2-tahun-maut-dipercayai-jatuh-dari-tingkat-7-apartmen,Budak 2 tahun maut dipercayai jatuh dari tingkat 7 apartmen,"Oleh Luqman Hakim - Mei 17, 2025 @ 10:00pm","KUALA LUMPUR: Seorang kanak-kanak lelaki berusia dua tahun maut dipercayai selepas terjatuh dari tingkat tujuh sebuah apartmen di Presint 9, Putrajaya, hari ini.
Insiden itu diketahui apabila seorang doktor bertugas di Unit Kecemasan, Hospital Putrajaya, membuat laporan polis pada jam 2.24 petang bahawa seorang kanak-kanak telah dibawa ke hospital dalam keadaan berlumuran darah oleh bapa mangsa.
Ketua Polis Putrajaya, Asisten Komisioner Aidi Sham Mohamed, berkata kanak-kanak itu disahkan sudah meninggal dunia, selepas diperiksa oleh petugas perubatan.
""Hasil siasatan awal mendapati kanak-kanak itu dipercayai terjatuh dari tingkat tujuh bangunan residensi berkenaan.
""Bedah siasatan akan dijalankan pada jam 8 pagi esok, dan kes masih dalam siasatan,"" katanya dalam satu kenyataan."
https://www.bharian.com.my/berita/kes/2025/05/1397002/1300-motosikal-diperiksa-dalam-op-samseng-jalanan-di-ibu-negara,"1,300 motosikal diperiksa dalam Op Samseng Jalanan di ibu negara","Oleh BERNAMA - Mei 17, 2025 @ 12:03pm","KUALA LUMPUR: Sebanyak 1,300 motosikal diperiksa dalam Op Samseng Jalanan yang dilaksanakan Polis Diraja Malaysia (PDRM) di beberapa lokasi panas di sekitar ibu negara, malam tadi.
Ketua Jabatan Siasatan dan Penguatkuasaan Trafik Kuala Lumpur, Asisten Komisioner Mohd Zamzuri Mohd Isa, berkata selain sebagai rutin bagi mengurangkan kes kemalangan, operasi berkenaan juga dijalankan susulan aduan bunyi bising motosikal yang mengganggu pelanggan pada waktu malam oleh pemilik hotel.
Beliau berkata, antara lokasi panas terbabit dalam operasi bermula jam 9 malam itu ialah Jalan Tun Razak, Jalan Ampang, Jalan Tuanku Abdul Rahman, Jalan Sultan Ismail, Jalan Raja Laut, Jalan P Ramlee, Jalan Bukit Bintang dan Lebuhraya Duta-Ulu Klang (DUKE).
""Dalam operasi ini kita telah mengesan pelbagai kesalahan seperti ubah suai kenderaan, tiada lesen memandu dan tiada cukai jalan, malah ada yang cuba melarikan diri dengan melawan arus kerana tidak mahu diperiksa dalam sekatan jalan raya.
""Saya ingin menyeru orang ramai terutama ibu bapa untuk memantau anak-anak mereka, lebih-lebih lagi ketika Sidang Kemuncak ASEAN yang akan berlangsung tidak lama lagi kerana kegiatan berlumba dan membuat bising dengan motosikal boleh memalukan negara,"" katanya kepada pemberita ketika operasi berkenaan di sini hari ini.
Beliau berkata, dalam operasi berkenaan yang berakhir jam 4.30 pagi tadi, PDRM telah mengeluarkan 1,006 saman manakala Jabatan Pengangkutan Jalan (JPJ) yang turut menyertai operasi mengeluarkan 206 saman.
Sebanyak 55 motosikal dan sebuah kereta turut disita.
Sementara itu, tinjauan Bernama di lokasi sekatan jalan raya di Jalan Ampang mendapati penunggang motosikal cuba melarikan diri dengan menunggang secara melawan arus tanpa memikirkan keselamatan mereka dan pengguna jalan raya lain demi mengelak daripada pemeriksaan.
Namun percubaan itu dihidu polis bermotosikal yang bersedia untuk menghalang mereka daripada melarikan diri."
https://www.bharian.com.my/berita/kes/2025/05/1396997/polis-cari-lelaki-bawa-anjing-di-restoran,Polis cari lelaki bawa anjing di restoran,"Oleh Alias Abd Rani - Mei 17, 2025 @ 11:48am","SEGAMAT: Polis mengesan seorang lelaki yang tular membawa anjing peliharaannya ketika minum di sebuah restoran nasi kandar di Segamat baru-baru ini.
Menerusi video itu, lelaki dipercayai berusia 20-an dilihat meletak anjing peliharaannya atas bangku sebelum pekerja premis terbabit tampil membuat laporan polis.
Ketua Polis Daerah Segamat, Superintendan Ahmad Zamry Marinsah, berkata polis mengesan video itu semalam selepas tular di media sosial.
Siasatan awal mendapati kejadian jam 12 tengah hari di sebuah restoran nasi kandar pada Ahad lalu.
Kerusi letak anjing sudah dibuang
""Dalam video yang tular itu, seorang individu dilihat membawa anjing peliharaan ketika minum. Susulan itu, pekerja premis terbabit tampil ke Ibu Pejabat Polis Daerah (IPD) Segamat bagi memberi keterangan.
""Pekerja berkenaan juga memaklumkan kerusi yang diduduki anjing sudah dibuang selepas perkara itu dimaklumkan kepada majikan,"" katanya ketika dihubungi.
Ahmad Zamry berkata, usaha mengesan lelaki berkenaan sedang giat dijalankan dan siasatan lanjut kes itu turut membabitkan Majlis Perbandaran Segamat mengikut Akta Kerajaan Tempatan 1970.
""Orang ramai mempunyai maklumat mengenai lelaki itu bolehlah menghubungi mana-mana balai polis berhampiran bagi membantu siasatan,"" katanya."
https://www.bharian.com.my/berita/kes/2025/05/1396995/dua-maut-nahas-awal-pagi-babit-tiga-kenderaan,Dua maut nahas awal pagi babit tiga kenderaan,"Oleh Asrol Awang - Mei 17, 2025 @ 11:38am","KUANTAN: Dua orang termasuk penunggang basikal maut dalam kemalangan tiga kenderaan di Kilometer 156 Jalan Kuantan-Johor Bahru, Rompin, awal pagi tadi.
Ketua Polis Daerah Rompin, Superintendan Sharif Shai Sharif Mondoi, berkata mangsa yang maut ialah pemandu Perodua Myvi, Mohamad Shahrul Hazim Mohd Sharif, 28, dan penunggang basikal, Khairul Azraie Abdul Azim, 22.
Sharif Shai berkata, pihaknya menerima maklumat kemalangan membabitkan tiga kenderaan iaitu sebuah kereta, basikal dan motosikal pada jam 3.30
pagi.
Katanya, siasatan awal mendapati pemandu kereta dari arah Johor Bahru ke Kuantan melanggar basikal ditunggang Khairul Azraie yang dipercayai melintas jalan secara tiba-tiba dari kiri ke kanan jalan.
""Pemandu kereta tidak sempat mengelak lalu melanggar penunggang basikal sebelum kenderaannya terjunam ke dalam tali air.
""Pada masa sama, sebuah motosikal ditunggang wanita berusia 36 tahun dari arah Kuantan ke Johor Bahru terkena serpihan kenderaan, menyebabkannya terjatuh ke atas jalan.
""Akibat kemalangan ini, pemandu kereta dan penunggang motosikal meninggal dunia di tempat kejadian.
""Mayat dibawa ke Hospital Rompin untuk bedah siasat manakala penunggang motosikal luka di badan,"" katanya dalam kenyataan, hari ini.
Sharif Shai berkata, kes disiasat mengikut Seksyen 41 (1) Akta Pengangkutan Jalan (APJ) 1987.
Katanya, saksi kejadian diminta menghubungi Pegawai Penyiasat Trafik Ibu Pejabat Polis Daerah Rompin, Inspektor Nurul Iffah Kamarrudin, di talian 019-916 9509 atau mana-mana balai polis berhampiran bagi membantu siasatan."
https://www.bharian.com.my/berita/kes/2025/05/1396980/dua-warga-singapura-ditemui-mati-dalam-rumah-inap,Dua warga Singapura ditemui mati dalam rumah inap,"Oleh Safeek Affendy Razali - Mei 17, 2025 @ 11:10am","KUALA LUMPUR: Seorang lelaki dan seorang wanita warga Singapura ditemui mati dalam sebuah rumah inap di Taman Tayton View, Cheras, pagi semalam.
Kedua-dua mereka ditemui mati dalam sebuah bilik di rumah inap itu yang kesemua ruang udara pada bahagian pintu dan tingkap ditutup dengan pita pelekat serta plastik sampah.
Ketua Polis Daerah Cheras, Asisten Komisioner Aidil Bolhassan, berkata mayat lelaki berusia 43 tahun dan wanita berusia 33 tahun itu ditemui pekerja rumah inap berkenaan yang memeriksa kediaman itu selepas si mati gagal dihubungi beberapa kali melalui panggilan telefon.
""Siasatan awal mendapati, tiada sebarang kecederaan luaran di bahagian tubuh badan si mati dan tiada sebarang unsur jenayah serta kedua-dua mereka lengkap berpakaian.
""Keadaan kedua-dua tubuh si mati yang masih belum diketahui status hubungannya didapati mulai mereput dan berbau busuk.
""Pemeriksaan lanjut di sekitar kawasan mayat ditemui mendapati pendingin hawa dan tingkap bilik dibalut dengan plastik sampah berwarna biru dan ditampal dengan pita pelekat,"" katanya kepada media hari ini.
Aidil berkata, pihaknya turut menemui pemanggang berbeku yang mempunyai sisa arang yang sudah dibakar selain dua kotak arang.
""Selain itu, polis turut menemui bekas dadah disyaki jenis ketamin dalam bekas piring dalam bilik kedua-dua si mati ditemui.
""Kita masih menyiasat sejak bilakah kedua-dua si mati berada di rumah inap ini, selain punca kematian dan tujuan mereka berada di rumah inap itu.
""Mayat kedua-dua mereka dihantar ke Hospital Canselor Tunku Mukhriz (HCTM) untuk bedah siasat,"" katanya."
https://www.bharian.com.my/berita/kes/2025/05/1396922/3-termasuk-pengarah-urusan-ditahan-lupus-bahan-buangan-terjadual-di,"3 termasuk Pengarah Urusan ditahan, lupus bahan buangan terjadual di gudang terbiar","Omar Ahmad - Mei 17, 2025 @ 7:54am","JOHOR BAHRU: Tiga individu termasuk Pengarah Urusan dan pengurus kilang ditahan dalam pemeriksaan di kawasan Perindustrian Pasir Gudang di sini, kelmarin.
Pengarah Jabatan Alam Sekitar (JAS) Johor, Dr Mohd Famey Yusoff berkata, penahanan itu susulan aduan awam berhubung pelupusan haram buangan terjadual di sebuah gudang terbiar di kawasan terbabit.
Katanya siasatan mendapati terdapat buangan terjadual yang ditanam di kawasan semak oleh sebuah premis pembuatan minyak bahanapi.
""Hasil siasatan lanjut menemukan lebih kurang 16 bekas bahan cecair mengandungi buangan terjadual 'SW 311' iaitu buangan minyak atau enap cemar berminyak yang disimpan dalam bangunan tinggal di kilang.
""Sebanyak tiga sampel bahan dianalisis Jabatan Kimia Negeri Johor,"" katanya dalam satu kenyataan hari ini.
Menurut Dr Mohd Famey, tangkapan terhadap dua lelaki dan seorang wanita berumur lingkungan 28 hingga 62 tahun itu dibuat mengikut Seksyen 37C, Akta Kualiti Alam Sekeliling 1974.
Katanya, siasatan lanjut kes itu dilakukan berhubung pencemaran ke atas tanah di bawah Seksyen 24(1) dan Seksyen 34B(1)(a), Akta Kualiti Alam Sekeliling 1974.
""Pihak industri adalah diingatkan sentiasa mematuhi Akta Kualiti Alam Sekeliling 1974 dan Peraturan-Peraturan di bawahnya.
""Kegagalan pematuhan terhadap peruntukan Jabatan akan menyebabkan tindakan perundangan dikenakan ke atas Syarikat dan juga Pengarah Syarikat,"" katanya."
https://www.bharian.com.my/berita/kes/2025/05/1396901/kepala-air-mayat-pelajar-unisza-ditemukan-tersangkut-celah-batu,Kepala air: Mayat pelajar UniSZA ditemukan tersangkut celah batu,"Oleh Nurul Fatihah Sulaini - Mei 17, 2025 @ 12:35am","SETIU: Pelajar Universiti Sultan Zainal Abidin (UniSZA) yang dilaporkan hilang dihanyutkan kepala air selepas berkelah bersama enam rakan di Hutan Lipur Lata Payung, Sungai Tong, ditemukan lemas.
Ketua Polis Daerah Setiu, Superintendan Mohd Zain Mat Dris mengesahkan perkara itu.
Mangsa, Abed Mifzal Azman, 22, ditemukan kira-kira jam 9.30 malam pada jarak satu kilometer dari lokasi terakhir dia dilihat.
""Mayat mangsa dihantar ke Hospital Setiu,"" katanya ketika dihubungi.
Mohd Zain berkata, tinjauan di Lata Payung mendapati kawasan itu tidak selamat untuk aktiviti riadah buat masa ini kerana cuaca tidak menentu dan dikatakan sering berlaku kepala air.
""Orang ramai dinasihatkan tidak melakukan sebarang aktiviti di sungai atau lata di Setiu buat masa ini untuk mengelak risiko,"" katanya.
Sementara itu, Ketua Balai Bomba dan Penyelamat (BBP) Setiu, Mohd Sarizan Mohammad Sapawi berkata, Abed Mifzal ditemukan tersangkut pada celah batu oleh penduduk kampung.
""Operasi membawa keluar mangsa mengambil masa kira-kira 15 minit, dengan bomba membawa naik mangsa menggunakan pengusung khas dari tebing setinggi kira-kira 2.5 meter dari lokasi ditemukan,"" katanya.
Terdahulu mangsa berasal dari Johor Bharu dan pelajar jurusan pengurusan perniagaan dilaporkan hilang selepas dihanyutkan arus deras akibat kepala air kira-kira jam 5.15 petang.
Ketika kejadian, mangsa dipercayai berada di atas batu berhampiran tebing sungai dan cuba menyelamatkan diri ketika kepala air melanda, namun dihanyutkan arus deras.
Isnin lalu, seorang penuntut UniSZA, Ahmad Irfan Wan Abdullah Thani, 24, turut lemas selepas mandi di kawasan air terjun Lata Changkah di Setiu."
https://www.bharian.com.my/berita/kes/2025/05/1396875/ferrari-458-spider-dipandu-warga-singapura-hangus-selepas-langgar,Ferrari 458 Spider dipandu warga Singapura hangus selepas langgar penghadang jalan,"Oleh Asrol Awang - Mei 16, 2025 @ 10:32pm","KUANTAN: Seorang jurutera teknologi maklumat dari Singapura bersama teman wanitanya berdepan detik cemas selepas kereta mewah dinaiki terbakar selepas terbabit dalam kemalangan hari ini.
Kejadian berlaku di Kilometer 110 Jalan Kuantan-Segamat berhampiran Jambatan Kampung Gadak, Muadzam Shah, dekat Rompin membabitkan Ferrari 458 Spider dipandu lelaki berusia 34 tahun kira-kira jam 10.45 pagi.
Ketua Polis Daerah Rompin, Superintendan Sharif Shai Sharif Mondoi, berkata siasatan mendapati mangsa dalam perjalanan dari Singapura ke Cherating untuk melancong bersama rakan membabitkan konvoi 13 kereta Ferrari pelbagai model dari Singapura.
""Kereta mangsa dikatakan hilang kawalan lalu terbabas sebelum melanggar penghadang jalan, sebelum kereta itu terbakar dan musnah keseluruhannya.
""Bagaimanapun, mangsa dan teman wanitanya sempat menyelamat diri dan tidak mengalami sebarang kecederaan,"" katanya melalui kenyataan.
Sharif Shai berkata lelaki terbabit disaman mengikut Peraturan 10 Kaedah-Kaedah Lalu Lintas Jalan 1959 kerana gagal mengawal kenderaan sehingga menyebabkan kemalangan."
https://www.bharian.com.my/berita/kes/2025/05/1396862/jabatan-kesihatan-selangor-rampas-produk-kesihatan-tidak-berdaftar-lebih,Jabatan Kesihatan Selangor rampas produk kesihatan tidak berdaftar lebih RM7 juta,"Oleh Norzamira Che Noh - Mei 16, 2025 @ 9:53pm","SHAH ALAM: Cawangan Penguatkuasaan Farmasi Jabatan Kesihatan Negeri Selangor (JKNS) merampas 133 jenis produk kesihatan tidak berdaftar bernilai lebih RM7 juta bulan lalu.
Pengarah JKNS, Dr Ummi Kalthom Shamsudin berkata, produk kesihatan termasuk berjenama luar negara itu dirampas di sebuah premis kendalian sebuah syarikat pembekal dan dua lagi syarikat penyediaan hub logistik menerusi menerusi pemeriksaan pada 15 dan 22 April lalu.
Katanya, tindakan penguatkuasaan itu dibuat berdasarkan aduan orang awam berhubung penjualan secara dalam talian produk kesihatan yang tidak berdaftar dengan Pihak Berkuasa Kawalan Dadah (PBKD), Kementerian Kesihatan (KKM).
""Pada 15 dan 22 April 2025, pemeriksaan dijalankan terhadap tiga premis yang dijadikan lokasi simpanan dan pengedaran produk kesihatan tidak berdaftar kepada pengguna di Malaysia.
""Syarikat berkenaan menggunakan platform e-dagang sebagai medium penjualan produk berkenaan kepada pengguna. Hasil kerjasama dengan Polis Diraja Malaysia (PDRM), CPF JKNS berjaya merampas sebanyak 133 jenis produk kesihatan tidak berdaftar termasuk yang berjenama luar negara dengan nilai rampasan dianggarkan melebihi RM7 juta,"" katanya dalam kenyataan.
Beliau berkata, penjualan produk kesihatan tidak berdaftar adalah melanggar Peraturan 7(1)(a) Peraturan-Peraturan Kawalan Dadah dan Kosmetik 1984 yang boleh dihukum mengikut Seksyen 12(1) Akta Jualan Dadah 1952.
Katanya, tindakan penguatkuasaan itu adalah sebahagian daripada usaha berterusan jabatan itu untuk membanteras penjualan produk kesihatan tidak berdaftar di pasaran bagi memastikan keselamatan orang awam terjamin.
""Kita menasihatkan semua pengendali perkhidmatan hab logistik supaya memastikan produk kesihatan yang dikendalikan adalah berdaftar kerana tindakan undang-undang juga boleh diambil terhadap mereka selain kepada pemilik produk berkenaan.
""Selain itu, orang ramai dinasihatkan supaya memastikan produk kesihatan mempunyai pelekat keselamatan hologram dan nombor pendaftaran produk (MAL) sebelum membeli produk berkenaan.
""Status pendaftaran produk kesihatan boleh disemak dengan melayari laman sesawang http://www.npra.gov.my di ruangan ""Product Search"" ATAU dengan menghubungi Bahagian Regulatori Farmasi Negara (NPRA) di talian 03-7883 5400,"" katanya."
https://www.bharian.com.my/berita/kes/2025/05/1396857/pegawai-kerajaan-rugi-lebih-rm60000-terpedaya-phone-scam,"Pegawai kerajaan rugi lebih RM60,000 terpedaya 'phone scam'","Oleh Omar Ahmad - Mei 16, 2025 @ 9:36pm","JOHOR BAHRU: Seorang pegawai kerajaan yang panik selepas menerima panggilan dan didakwa terbabit aktiviti pengedaran dadah, rugi RM62,930 akibat diperdaya 'phone scam'.
Ketua Polis Daerah Johor Bahru Selatan, Asisten Komisioner Raub Selamat, berkata pihaknya menerima laporan daripada wanita terbabit yang mendakwa menerima panggilan pada 28 April lalu ketika sedang bertugas di bandar raya ini.
Katanya, mangsa menerima panggilan daripada seorang individu yang memperkenalkan dirinya sebagai Fakrulrazi dari Unit Kawalan dan Pematuhan Komunikasi.
""Individu tersebut mendakwa mangsa terbabit dalam kes penipuan dan akan disiasat.
""Mangsa kemudiannya disambungkan ke talian yang dikatakan milik 'IPK Ipoh' dengan nombor dan bercakap dengan individu yang memperkenalkan diri sebagai 'Sarjan Danish' dan 'Inspektor Simon'.
""Semasa proses laporan, mangsa diberitahu bahawa maklumatnya dikaitkan dengan aktiviti pengedaran dadah dan pengubahan wang haram. Mangsa yang panik kemudian disambungkan kepada seorang individu yang memperkenalkan diri sebagai Datuk bagi tujuan siasatan lanjut,"" katanya dalam satu kenyataan di sini, hari ini.
Menurut Raub, mangsa kemudian diarahkan membuat pinjaman peribadi melalui sebuah bank dan menyerahkan maklumat akaun perbankan.
Katanya, mangsa dijanjikan akan wang pinjaman tersebut akan dikembalikan selepas siasatan selesai.
""Pada 6 Mei lalu, mangsa membuat pinjaman sebanyak RM65,000 di sebuah cawangan bank di Johor Bahru dan menyerahkan maklumat akaun bank kepada suspek.
""Semakan mendapati sebanyak empat transaksi pemindahan wang berjumlah RM62,930 dilakukan ke akaun yang tidak dikenali.
""Setelah menyedari dirinya ditipu, mangsa membuat laporan polis. Semakan terhadap nombor telefon yang digunakan suspek menunjukkan nombor tersebut pernah digunakan dalam dua kes penipuan sebelum ini,"" katanya.
Siasatan dijalankan mengikut Seksyen 420 Kanun Keseksaan."
https://www.bharian.com.my/berita/kes/2025/05/1396850/pelajar-unisza-hilang-dihanyut-kepala-air-di-lata-payung,Pelajar UniSZA hilang dihanyut kepala air di Lata Payung,"Oleh Nurul Fatihah Sulaini - Mei 16, 2025 @ 9:13pm","SETIU: Seorang pelajar Universiti Sultan Zainal Abidin (UniSZA) dikhuatiri lemas selepas dihanyutkan kepala air di Hutan Lipur Lata Payung, Sungai Tong, di sini, petang tadi.
Ketua Polis Daerah Setiu, Superintendan Mohd Zain Mat Dris berkata, sepasukan anggota digerakkan ke lokasi kejadian selepas menerima panggilan kecemasan kira-kira jam 5.30 petang.
""Mangsa, Abed Mifzal Azman, 22, bersama enam rakan berkunjung ke hutan lipur itu untuk berkelah sebelum kepala air berlaku kira-kira jam 5.15 petang.
""Mangsa pada awalnya berada di atas batu berhampiran tebing sungai dipercayai dihanyutkan arus deras ketika menyelamatkan diri,"" katanya ketika dihubungi hari ini.
ADVERTISEMENT
Beliau berkata, 26 anggota dan pegawai terbabit dalam operasi mencari dan menyelamat terdiri anggota polis, bomba serta Angkatan Pertahanan Awam Malaysia (APM).
Komander Operasi Balai Bomba dan Penyelamat (BBP) Setiu, Pegawai Bomba Kanan II (PBK II), Zamri Dollah berkata, enam daripada mereka berjaya menyelamatkan diri, namun mangsa dilaporkan gagal diselamatkan rakan sebelum dihanyutkan arus deras.
Usaha mencari dan menyelamat mangsa giat dijalankan dengan bantuan Pasukan Penyelamat di Air (PPDA) BBP Kuala Berang.
""Kejadian berpunca dari kepala air, air masih laju dan keruh,"" katanya."
https://www.bharian.com.my/berita/kes/2025/05/1396848/budak-4-tahun-maut-terperangkap-kebakaran-di-ppr-paya-rumput,Budak 4 tahun maut terperangkap kebakaran di PPR Paya Rumput,"Oleh BERNAMA - Mei 16, 2025 @ 9:03pm","MELAKA: Seorang kanak-kanak lelaki berusia empat tahun maut selepas terperangkap dalam kebakaran di sebuah unit Projek Perumahan Rakyat (PPR) Paya Rumput, Krubong, di sini, hari ini.
Dalam kejadian kira-kira jam 2.20 petang itu, mangsa ditemukan dalam keadaan tidak sedarkan diri di dalam sebuah bilik tidur sebelum disahkan meninggal dunia di lokasi.
Penolong Pengarah Bahagian Operasi Jabatan Bomba dan Penyelamat Malaysia (JBPM) Melaka, Penguasa Kanan Bomba II Mohd Shahrom Laji berkata pihaknya menerima panggilan kecemasan pada jam 2.30 petang.
""Seramai 17 anggota bersama dua jentera dari Balai Bomba dan Penyelamat (BBP) Ayer Keroh serta Cheng dikejarkan ke lokasi dan tiba lapan minit kemudian.
""Sebaik kebakaran berjaya dikawal, anggota menemukan mangsa dalam sebuah bilik tidak berkunci dalam keadaan terbaring di lantai. Mangsa adalah anak keempat daripada lima beradik,"" katanya ketika ditemui di lokasi kejadian.
Beliau berkata siasatan awal mendapati ketika kejadian, ibu dan adik-beradik mangsa berada di rumah namun sempat menyelamatkan diri.
Menurutnya kebakaran memusnahkan kira-kira 30 peratus daripada unit rumah terbabit, namun struktur bangunan masih selamat untuk diduduki.
""Punca kebakaran dan anggaran kerugian masih dalam siasatan,"" katanya.
Sementara itu, EXCO Kanan Perumahan, Kerajaan Tempatan, Saliran, Perubahan Iklim dan Pengurusan Bencana negeri yang juga Ahli Dewan Undangan Negeri (ADUN) Paya Rumput, Datuk Rais Yasin berkata kerajaan negeri menyediakan bantuan awal kepada keluarga mangsa.
Katanya Lembaga Perumahan Melaka (LPM) menyediakan kediaman sementara di PPR sama untuk keluarga terbabit.
""Pejabat Jawatankuasa Pembangunan dan Penyelarasan Dewan Undangan Negeri (Japerun) Paya Rumput juga akan membantu menguruskan pengebumian mangsa selepas selesai proses bedah siasat di Hospital Melaka,"" katanya."
https://www.bharian.com.my/berita/kes/2025/05/1396839/tidak-banyak-berbual-antara-petanda-wan-izani-pergi-selamanya-ibu-mangsa,'Tidak banyak berbual antara petanda Wan Izani pergi selamanya' - Ibu mangsa lemas,"Oleh Asrol Awang - Mei 16, 2025 @ 8:23pm","KUANTAN: ""Sedih memang sedih tetapi makcik bersyukur anak berjaya ditemukan walaupun meninggalkan kami sekeluarga,"" kata Saadiah Botok.
Saadiah, 68, adalah ibu kepada Wan Izani Wan Mohd Samsudin, 29, yang ditemukan lemas di Sungai Lembing di sini, jam 10.30 pagi ini.
Katanya, dia amat menghargai usaha semua pihak termasuk pihak berkuasa yang membantu dalam pencarian anaknya, serta penduduk di kampungnya di Machang, Kelantan yang melakukan solat hajat.
""Cuma makcik sedih, Wan Izani meninggalkan kami dalam usia masih muda.
ADVERTISEMENT
""Mengikut perancangan, arwah akan dikebumikan di Balok, di sini, sebaik selesai proses bedah siasat,"" katanya ketika ditemui di sini, hari ini.
Saadiah berkata, kali terakhir bertemu apabila Allahyarham pulang ke kampung di Machang pada 9 Mei lalu.
Katanya, antara perubahan yang ditunjukkan Wan Izani apabila berada dalam keadaan murung dan tidak banyak berbual.
""Selain itu Allahyarham lebih banyak menghantar mesej kepada makcik bulan ini,"" katanya.
Sementara itu, Ketua Polis Daerah Kuantan, Asisten Komisioner Wan Mohd Zahari Wan Busu, berkata mayat Wan Izani ditemukan kira-kira 12 kilometer di tebing sungai Kampung Batu 6 Sungai Lembing jam 10.30 pagi ini.
Katanya, mayat mangsa ditemukan orang awam bersama anggota polis dari Balai Polis Sungai Lembing, di sini.
""Mayat mangsa dibawa ke Unit Perubatan Forensik Hospital Tengku Ampuan Afzan HTAA), di sini untuk tindakan selanjutnya,"" katanya.
Kelmarin, Wan Izani yang bekerja sebagai pembantu kedai makan dikhuatiri lemas ketika mandi bersama rakan di Pasir Puteri kira-kira jam 5.45 petang.
Ketika itu rakan mangsa berusaha menyelamatkan mangsa tetapi hilang dibawa arus deras."
https://www.bharian.com.my/berita/kes/2025/05/1396817/wanita-didakwa-jual-pakej-pelancongan-palsu,Wanita didakwa jual pakej pelancongan palsu,"Oleh Izz Laily Hussein - Mei 16, 2025 @ 6:59pm","Johor Bahru: Seorang wanita dihadapkan ke dua Mahkamah Majistret di sini, hari ini, atas dua pertuduhan menjual pakej pelancongan palsu kepada dua mangsa membabitkan kerugian bernilai hampir RM16,000.
Tertuduh, Low Siew Hwa, 59, bagaimanapun mengaku tidak bersalah selepas pertuduhan dibacakan masing-masing di hadapan Majistret Atifah Hazimah Wahab dan A Shaarmini.
Berdasarkan kertas pertuduhan pertama, Low didakwa dengan curang memperdaya seorang wanita berusia 52 tahun untuk menyerahkan wang berjumlah RM14,396 untuk bayaran mendapatkan perkhidmatan pakej percutian yang tidak wujud.
Tertuduh tahu mangsa tidak akan menyerahkan wang berkenaan jika tidak diperdaya sedemikian.
ADVERTISEMENT
Bagi perbuatan yang didakwa dilakukan di sebuah premis di Taman Setia Indah di sini, antara 22 November hingga 9 Disember tahun lalu, tertuduh didakwa mengikut Seksyen 420 Kanun Keseksaan yang memperuntukkan hukuman penjara maksimum 10 tahun dan dengan sebat dan boleh dikenakan denda, jika sabit kesalahan.
Bagi pertuduhan kedua, dia turut didakwa dengan niat curang memperdayakan seorang wanita berusia 58 tahun untuk memindahkan wang sebanyak RM1,588 ke akaun milik perniagaan 'Summer Happy Enterprise' sebagai bayaran percutian ke China yang mana tertuduh tahu percutian itu tidak benar.
Bagi perbuatan yang didakwa dilakukan di Taman Bukit Indah di sini, pada jam 6.02 petang, 12 Mac lalu, tertuduh turut didakwa mengikut Seksyen 417 Kanun Keseksaan yang memperuntukkan hukuman penjara maksimum lima tahun atau dengan denda atau kedua-duanya, jika sabit kesalahan.
Di kedua-dua mahkamah, Timbalan Pendakwa Raya Nik Noratini Nik Azman dan Nur Fatihah Mohd Nizam mencadangkan jumlah jaminan RM10,000.
Atifah Hazimah kemudian membenarkan tertuduh diikat jamin sebanyak RM6,000 dengan menetapkan sebutan semula pada 17 Jun depan.
Shaarmini pula membenarkan jaminan RM5,000 dengan seorang penjamin dan menetapkan sebutan semula kes pada 29 Mei ini."
https://www.bharian.com.my/berita/kes/2025/05/1396763/lelaki-ditahan-edar-dadah-guna-kurier-polis-rampas-dadah-rm21-juta-di,"Lelaki ditahan edar dadah guna kurier, polis rampas dadah RM2.1 juta di lokasi simpanan","Oleh Zuhainy Zulkiffli - Mei 16, 2025 @ 5:10pm","GEORGETOWN: Taktik seorang lelaki menggunakan perkhidmatan kurier untuk mengedar dadah terbongkar selepas dia ditahan dalam satu serbuan di Butterworth, di sini, semalam.
Penahanan suspek, 41, turut membongkar lokasi penyimpanan dadah jenis serbuk Methylenedioxy-methamphetamine (MDMA) serta rampasan pelbagai jenis bahan terlarang bernilai RM2.1 juta.
Ketua Polis Pulau Pinang, Datuk Hamzah Ahmad berkata susulan penahanan suspek di kawasan parkir kereta itu membawa polis ke sebuah pangsapuri yang menjadi lokasi penyimpanan dadah di kawasan Butterworth.
""Risikan mendapati suspek aktif sejak hujung tahun lalu dan jumlah keseluruhan dadah dirampas boleh digunakan 400,000 penagih jika terlepas di pasaran.
ADVERTISEMENT
""Antara ditemukan MDMA dianggar lebih 12 kilogram (kg) yang disorok dalam beberapa kotak; 15 paket serbuk ketamin (384 gram), 50 keping kerajang aluminium berisi pil Eramin 5, tiga paket pil ekstasi serta peralatan memproses dadah,"" katanya pada sidang media hari ini.
Hamzah berkata, hasil ujian saringan air kencing mendapati suspek positif dadah jenis Methamphetamine, Amphetamine dan ketamin, selain mempunyai rekod lampau berkaitan jenayah.
""Suspek direman tujuh hari sehingga 22 Mei bagi membantu siasatan, dengan tindakan juga diambil mengikut Akta Dadah Berbahaya (Pelucuthakan Harta) 1988 susulan sitaan kereta jenis Mercedes, barangan kemas dan wang tunai.
""Keseluruhan rampasan dadah serta harta disita mencecah RM2.33 juta dan kes disiasat mengikut Seksyen 39B Akta Dadah Berbahaya 1952,"" katanya.
Mengulas modus operandi, Hamzah berkata, suspek menggunakan syarikat perkhidmatan penghantaran barang, dengan dadah dibungkus dengan baik dan cantik sebelum diisytihar sebagai barangan berharga.
""Setakat ini kita mengesan kegiatan itu dijalankannya secara solo dan menjadikan rumah sewa berkenaan sebagai lokasi, di aman suspek akan berpindah jika aktivitinya dikesan.
""Suspek memproses sendiri semua dadah dan bertindak sebagai pembekal dengan mengepos dadah berkenaan kepada pelanggan,"" katanya."
https://www.bharian.com.my/berita/kes/2025/05/1396756/pengasas-premium-big-blue-taxi-bebas-tuduhan-tipu-kontrak-kawalan,Pengasas Premium Big Blue Taxi bebas tuduhan tipu kontrak kawalan keselamatan KLCC,"Oleh BERNAMA - Mei 16, 2025 @ 5:00pm","KUALA LUMPUR: Mahkamah Tinggi di sini hari ini melepas dan membebaskan pengasas Perkhidmatan Premium Big Blue Taxi daripada pertuduhan menipu seorang ahli perniagaan berhubung kontrak kawalan keselamatan di Menara Berkembar Petronas KLCC, enam tahun lalu.
Hakim K Muniandy memutuskan demikian selepas membenarkan rayuan Shamsubahrin Ismail, 59, untuk mengetepikan keputusan Mahkamah Sesyen di sini pada 20 September 2023 yang menjatuhkan hukuman penjara tiga tahun terhadapnya.
Dalam penghakimannya, Muniandy berkata Hakim Mahkamah Sesyen telah membuat penemuan fakta bahawa kontrak berkenaan tidak wujud, tetapi fakta itu tidak sejajar dengan keterangan saksi-saksi bahawa perjanjian itu wujud, namun telah dibatalkan pihak KLCC yang menyebabkan pengadu tidak memperoleh kontrak itu.
Beliau berkata, pembatalan kontrak itu adalah di luar kawalan tertuduh (Shamsubahrin) dan Hakim Mahkamah Sesyen juga tidak mengambil kira faktor terbabit sebelum membuat penemuan fakta bahawa tertuduh telah menipu pengadu.
""Oleh itu, unsur mens rea yang diperlukan untuk sesuatu kelakuan jenayah tertuduh tidak dinyatakan dalam pertuduhan. Hakim Mahkamah Sesyen juga tidak membuat penemuan fakta sama ada mens rea akan dibuktikan oleh pihak pendakwaan,"" katanya.
Muniandy berkata, syarikat pengadu tidak mengambil langkah sewajarnya untuk memenuhi kehendak prosedur pendaftaran dan gagal mengemukakan dokumen lengkap yang diperlukan, selain bayaran RM300,000 itu merupakan komisen kepada tertuduh sekiranya projek berkenaan diperoleh.
""Oleh itu, rayuan dibenarkan dan sabitan terhadap tertuduh diketepikan. Tertuduh dilepaskan dan dibebaskan daripada pertuduhan di bawah Seksyen 420 Kanun Keseksaan,"" katanya pada prosiding hari ini yang dikendalikan Timbalan Pendakwa Raya Izalina Abdullah manakala peguam Zulkifli Awang mewakili Shamsubahrin.
Perbicaraan kes berkenaan bermula 2 November 2022 dengan lima saksi pendakwaan dan tiga saksi pembelaan termasuk tertuduh telah memberi keterangan.
Pada April 2021, Shamsubahrin didakwa menipu Izham Ramli, 37, dengan memperdayakannya untuk mempercayai bahawa tertuduh boleh mendapatkan kontrak kawalan keselamatan di KLCC dalam tempoh 30 hari sehingga mendorong mangsa memindahkan wang RM300,000 ke akaun Bank RHB milik Tetuan Muhammad Zahir, iaitu mangsa tidak akan menyerahkan wang itu jika tidak diperdayakan.
Kesalahan itu didakwa dilakukan di sebuah restoran di KLCC pada awal Oktober 2019 mengikut Seksyen 420 Kanun Keseksaan yang memperuntukkan hukuman penjara minimum dua tahun dan maksimum 20 tahun dengan sebatan dan boleh didenda, jika sabit kesalahan."
https://www.bharian.com.my/berita/kes/2025/05/1396753/selisih-faham-ketika-siaran-langsung-tiktok-8-lelaki-disyaki-serang-2,"Selisih faham ketika siaran langsung TikTok, 8 lelaki disyaki serang 2 remaja","Oleh BERNAMA - Mei 16, 2025 @ 4:55pm","SUNGAI PETANI: Polis menahan lapan lelaki disyaki menyerang dua remaja lelaki berhampiran Taman Kelisa Ria, dekat sini, Rabu lalu.
Ketua Polis Daerah Kuala Muda, Asisten Komisioner Hanyan Ramlan, berkata kesemua suspek berusia 18 hingga 21 tahun itu ditahan sekitar jam 7 malam tadi.
""Kejadian kira-kira jam 10 malam itu berlaku ketika mangsa berusia 18 dan 19 tahun dalam perjalanan pulang ke rumah dengan menunggang motosikal masing-masing.
""Punca serangan dipercayai akibat perselisihan faham antara mangsa berusia 19 tahun dengan seorang daripada suspek ketika siaran langsung melalui laman TikTok,"" katanya dalam satu kenyataan, hari ini.
ADVERTISEMENT
Hanyan berkata, suspek dikatakan pada mulanya memberitahu mangsa ingin menyelesaikan perkara itu secara baik.
Bagaimanapun, beliau berkata, suspek dan beberapa lelaki lain didakwa menyerang mangsa dengan menggunakan batang besi serta kayu.
Susulan itu, katanya, kedua-dua mangsa yang mengalami kecederaan pada anggota badan, dirawat di Hospital Sultan Abdul Halim di sini.
Beliau berkata, semua suspek terbabit pula direman lima hari bermula hari ini bagi membantu siasatan mengikut Seksyen 326 dan Seksyen 148 Kanun Keseksaan."
https://www.bharian.com.my/berita/kes/2025/05/1396737/2-penjenayah-ditembak-di-nilai-aktif-samun-sejak-2023-turut-anggotai,"2 penjenayah ditembak di Nilai aktif samun sejak 2023, turut anggotai kongsi gelap - Polis","Oleh Nor Azizah Mokhtar - Mei 16, 2025 @ 4:32pm","KUALA LUMPUR: Dua penjenayah bersenjata yang ditembak mati di kawasan parkir sebuah kondominium di Bandar Baru Nilai, Negeri Sembilan malam tadi aktif mendalangi jenayah samun sejak 2023.
Malah, suspek berusia 29 dan 40 tahun itu disyaki mempunyai kaitan dengan kumpulan kongsi gelap yang aktif melakukan jenayah di Negeri Sembilan, Selangor, Perak dan Kuala Lumpur.
Timbalan Pengarah (Risikan/Operasi) Jabatan Siasatan Jenayah (JSJ) Bukit Aman, Datuk Fadil Marsus, berkata kumpulan terbabit dipercayai terbabit lebih 70 kes samun rumah, premis pengumpulan barangan syarikat penghantaran serta kedai serbaneka.
""Siasatan awal mendapati jumlah kerugian akibat kegiatan jenayah kumpulan ini dianggarkan mencecah RM1 juta.
""Kita percaya kedua-dua suspek antara anggota utama kumpulan berkenaan yang giat melakukan kegiatan samun sejak 2023,"" katanya ketika dihubungi, hari ini.
Menurut Fadil, pihaknya giat memburu saki baki anggota kumpulan itu yang masih bebas.
""Kita yakin ramai lagi berada dalam rangkaian kumpulan ini. Operasi kini diteruskan bagi mengesan mereka,"" katanya.
Dalam kejadian kira-kira jam 10 malam tadi, polis yang menjalankan serbuan ke atas kondominium berkenaan berbalas tembakan dengan dua suspek bersenjata di kawasan parkir bawah tanah bangunan itu.
Suspek berusia 40 tahun didapati mempunyai 76 rekod jenayah termasuk membabitkan kes dadah dan keganasan, manakala rakannya pula mempunyai 11 rekod lampau.
Difahamkan, mereka menyewa kondominium itu sebagai lokasi persinggahan, selain beberapa premis lain yang turut dijadikan tempat berlindung.
Polis turut menemui dua senjata api, masing-masing sepucuk pistol separa automatik dan revolver, yang dipercayai digunakan suspek dalam kegiatan jenayah mereka."
https://www.bharian.com.my/berita/kes/2025/05/1396723/ibu-pemandu-honda-jazz-langgar-mati-3-remaja-kemuka-representasi,Ibu pemandu Honda Jazz langgar mati 3 remaja kemuka representasi,"Oleh Ahmad Hasbi - Mei 16, 2025 @ 4:02pm","SEREMBAN: Ibu kepada pemandu kereta Honda Jazz yang menyebabkan tiga remaja maut pada Mac lalu akan mengemukakan representasi kepada Jabatan Peguam Negara (AGC) atas pertuduhan membenarkan anaknya yang masih di bawah umur memandu kenderaan.
Peguam Johan Radzi yang mewakili tertuduh, Nur Farahidayah A Rahman, 40, memberitahu perkara itu ketika prosiding sebutan kes hari ini di hadapan Majistret Nurul Azuin Mohd Talhah.
Terdahulu, Timbalan Pendakwa Raya, P Rubini berkata, pihak pendakwaan sedia menyerahkan dokumen kepada pihak pembelaan hari ini.
Mengikut pertuduhan, Nur Farahidayah sebagai pemilik Honda Jazz membenarkan seorang kanak-kanak berusia 17 tahun memandu kenderaan itu pada kira-kira jam 8.30 malam di lampu isyarat Jalan Persiaran Senawang 1, Taman Matahari Heights di sini pada 6 Mac lalu.
Pendakwaan dibuat mengikut Seksyen 39(5) Akta Pengangkutan Jalan 1987 dan sabit kesalahan boleh didenda tidak melebihi RM2,000 atau penjara selama tempoh tidak melebihi enam bulan atau kedua-duanya.
Mahkamah kemudian menetapkan 26 Jun depan untuk sebutan semula kes bagi status representasi.
Sebelum ini media melaporkan, kereta Honda Jazz dipandu seorang remaja lelaki gagal berhenti di persimpangan lampu isyarat merah lalu melanggar dua motosikal yang datang dari arah sebelah kiri.
Dua disahkan meninggal dunia di lokasi kejadian iaitu Muhammad Aidil Ramdan Abdullah, 15, dan Muhammad Aswari Lotpi, 16, manakala seorang lagi mangsa, Aisar Azim Abdullah, 17, meninggal dunia ketika sedang dirawat di Hospital Tuanku Ja'afar di sini, pada 10 Mac lalu."
https://www.bharian.com.my/berita/kes/2025/05/1396683/rogol-teman-wanita-dalam-rumah-pemuda-diperintah-bela-diri,"Rogol teman wanita dalam rumah, pemuda diperintah bela diri","Oleh Alias Abd Rani - Mei 16, 2025 @ 3:21pm","MUAR: Mahkamah Sesyen hari ini memerintahkan seorang lelaki yang dituduh merogol teman wanitanya di Segamat, tiga tahun lalu membela diri.
Hakim Sayani Mohd Nor membuat keputusan itu selepas mahkamah mendapati pihak pendakwaan diketuai Timbalan Pendakwa Raya, Diyana Najiha Muhamed Fauzi berjaya membuktikan kes prima facie terhadap tertuduh, Muhamad Amir Ismail, 23.
Ketika membaca keputusan di akhir pendakwaan, Sayani memberitahu keputusan itu dibuat selepas mengambil kira dan meneliti segala keterangan saksi pendakwaan serta eksibit dikemukakan di mahkamah.
""Ia juga mengambil kira keterangan bertulis daripada pihak pendakwaan dan juga pembelaan sepanjang perbicaraan kes ini berlangsung.
""Justeru, pada tahap penilaian secara maksimum, mahkamah memutuskan pihak pendakwaan berjaya membuktikan terdapat prima facie dalam kes mengikut Seksyen 376 (1) Kanun Keseksaan,"" hujahnya.
Serentak dengan keputusan itu, mahkamah memberi tiga pilihan kepada tertuduh sama ada membuat akuan bersumpah dari kandang saksi, akuan tidak bersumpah atau memilih untuk berdiam diri.
Peguam, Syafie Naim daripada Yayasan Bantuan Guaman Kebangsaan (YBGK) kemudiannya memberitahu anak guamnya memilih untuk akuan bersumpah dari kandang saksi serta akan mengemukakan tiga saksi di peringkat pembelaan pada 14 Julai ini.
Tertuduh yang masih bujang didakwa merogol teman wanita berusia 16 tahun ketika kejadian di rumahnya di Segamat, 11 malam 2 Jun 2022.
Seksyen itu memperuntukkan penjara sehingga dua puluh tahun dan juga sebatan, jika sabit kesalahan.
Berdasarkan laporan, tertuduh keluar bersama rakan termasuk mangsa sebelum membawanya pulang ke rumah.
Tertuduh kemudiannya melakukan perbuatan itu sebelum menghantarnya pulang ke rumah, laporan dibuat di Balai Polis Jementah dengan lelaki itu ditahan 29 Jun tahun sama.
Ketika ini, Asran menjalani tahanan sementara di Pusat Koreksional Muar selepas gagal melunaskan ikat jamin RM10,000 terhadapnya."
https://www.bharian.com.my/berita/kes/2025/05/1396673/mho-tuntut-penjelasan-pdrm-isu-tangkapan-tiga-suspek-penipuan-gigamax,MHO tuntut penjelasan PDRM isu tangkapan tiga suspek penipuan Gigamax,"Oleh Nor Azizah Mokhtar - Mei 16, 2025 @ 2:55pm","KUALA LUMPUR: Pertubuhan Kemanusiaan Masyarakat Antarabangsa Malaysia (MHO) menggesa Polis Diraja Malaysia (PDRM) menjelaskan status tiga suspek utama skim penipuan pelaburan Gigamax yang didakwa ditahan di Lapangan Terbang Antarabangsa Kuala Lumpur (KLIA) pada 6 Mei lalu.
Bagi tujuan itu, MHO menyerahkan surat permohonan kepada Jabatan Siasatan Jenayah Komersial (JSJK) Bukit Aman semalam bagi menuntut maklum balas berhubung penahanan suspek.
Setiausaha Agung MHO, Datuk Hishamuddin Hashim, berkata tindakan mereka menghantar surat kepada JSJK dibuat selepas menerima pertanyaan daripada mangsa yang masih belum dimaklumkan secara rasmi perkembangan kes berkenaan.
Katanya, laporan sebuah akhbar berbahasa Cina pada 9 Mei mendakwa, ketiga-tiga suspek berkenaan pulang dari luar negara sebelum ditahan sebaik tiba di KLIA oleh pihak polis.
""Tiga suspek itu kemudiannya dilaporkan dibawa ke Ibu Pejabat Polis Daerah (IPD) Cheras untuk siasatan lanjut, namun hingga kini tiada sebarang kenyataan rasmi dikeluarkan oleh pihak berkuasa berhubung perkembangan kes itu.
""Berikutan itu, kami cuba mendapatkan maklumat daripada pihak IPD Cheras berkaitan tiga suspek, tetapi mereka memaklumkan lokasi ketiga-tiga suspek ini tidak dapat dipastikan,"" katanya dalam sidang media selepas menyerahkan surat di Ibu Pejabat Jabatan Siasatan Jenayah Komersial (JSJK) Bukit Aman di sini, hari ini.
Menurut Hishamuddin, pihaknya mewakili 99 mangsa penipuan sindiket berkenaan, membabitkan jumlah kerugian RM4.8 juta dan mereka menuntut penjelasan pihak polis berhubung tangkapan itu serta status siasatan.
MHO berhak tanya status suspek kes pelaburan Gigamax
Dalam pada itu, katanya beliau tidak berniat menuduh mana-mana pihak, namun sebagai wakil kepada pengadu yang menjadi mangsa, MHO berhak bertanya tentang status suspek terbabit.
""Adakah mereka masih direman? Jika ya, di mana mereka direman dan berapa lamakah tempohnya? Atau adakah mereka sudah dibebaskan dengan jaminan polis?"" soal beliau.
Tambahnya, MHO tidak mempunyai sebarang niat untuk campur tangan dalam siasatan, sebaliknya hanya mahu memastikan hak pengadu dipenuhi, memandangkan laporan berhubung tangkapan tiga suspek utama itu tidak dimaklumkan secara rasmi kepada umum.
""Tanpa laporan media daripada akhbar itu, kami sendiri mungkin tidak mengetahui langsung berhubung tangkapan itu. Maka, wajarlah untuk kami menghantar surat dan bertanya kepada pihak polis.""
""Kami juga mahu tahu sama ada siasatan sudah selesai, jika kertas siasatan sudah dihantar ke Jabatan Peguam Negara, dan apakah kemungkinan pertuduhan akan dibuat,"" katanya.
Mangsa harap tiada perlindungan pihak berkuasa kepada suspek
Sementara itu, seorang mangsa, Noraishah Muhammad, 60, meluahkan kebimbangan terhadap perkembangan kes berkenaan dan berharap tiada sebarang perlindungan diberikan kepada mana-mana suspek.
""Sebagai mangsa, saya menuntut penjelasan daripada PDRM. Jika benar mereka ditahan, mengapa tiada maklumat rasmi dikeluarkan?
""Kami mahukan ketelusan. Mangsa seperti kami berhak untuk mengetahui status terkini individu yang didakwa sebagai dalang dalam kes ini,"" katanya.
Untuk rekod, sindiket penipuan pelaburan Giga max mula dikesan selepas polis menerima lebih 100 laporan daripada mangsa di seluruh negara, membabitkan kerugian keseluruhan melebihi RM7.2 juta.
Skim Gigamax pada Julai 2022
Skim ini diperkenalkan pada Julai 2022 oleh sebuah akademi yang juga bertindak sebagai pertubuhan bukan kerajaan (NGO), dan disasarkan sebagai platform pendidikan berkaitan mata wang kripto serta teknologi blockchain.
Menurut bekas Pengarah Jabatan JSJK Bukit Aman, Datuk Seri Ramli Mohamed Yoosuf, dalam satu sidang media tahun lalu, tujuh individu sedang diburu termasuk seorang warga Indonesia dikenali sebagai Awaludin yang dipercayai dalang utama.
Turut diburu ialah beberapa warga tempatan termasuk dua individu berpangkat tinggi dalam NGO terbabit, yang dipercayai melarikan diri ke Dubai.
Pada November 2024, seramai 11 individu termasuk dua wanita ditahan dalam beberapa serbuan di Kuala Lumpur, Selangor, Pahang, Kelantan, Terengganu dan Melaka.
Kes disiasat di bawah Seksyen 420 Kanun Keseksaan atas kesalahan menipu.
Sementara itu, Pemangku Pengarah Jabatan Siasatan Jenayah Komersial (JSJK) Bukit Aman, Datuk Muhammed Hasbullah Ali, ketika dihubungi BH semalam berkata pihaknya mengesahkan penahanan tiga individu yang disyaki sebagai dalang utama sindiket penipuan pelaburan Gigamax di KLIA pada 6 Mei lalu.
Ketiga-tiga suspek berkenaan kini masih dalam tahanan reman bagi membantu siasatan lanjut.
""Saya mengesahkan tangkapan tiga suspek terbabit dan mereka kini sedang direman,"" katanya."
https://www.bharian.com.my/berita/kes/2025/05/1396666/nelayan-maut-dipanah-petir,Nelayan maut dipanah petir,"Oleh Aizat Sharif - Mei 16, 2025 @ 2:41pm","KANGAR: Seorang nelayan maut selepas dipanah petir ketika dalam perjalanan pulang dari memukat udang di perairan Perlis di Kuala Sungai Padang, Simpang Empat, di sini, malam tadi.
Dalam kejadian jam 9.50 malam, mangsa Muhamad Faiez Othman, 28 dari Kuala Sanglang meninggal dunia dalam bot nelayan yang dinaikinya bersama seorang lagi rakannya yang juga awak bot nelayan itu.
Timbalan Ketua Polis Daerah Kangar, Superintendan Baeyah Abdul Wahab berkata, mangsa sebelum itu keluar untuk memukat udang di sekitar pesisiran pantai Kuala Sungai Padang sekitar jam 7 malam bersama rakannya itu.
""Mangsa dan rakannya keluar menaiki bot dari Jeti Lembaga Kemajuan Ikan Malaysia (LKIM) Kuala Sanglang namun sekitar jam 9.50 malam cuaca hujan beserta kilat di kawasan mereka memukat udang.
""Mangsa kemudian mengambil keputusan untuk pulang semula ke Jeti LKIM Kuala Sanglang dan dalam perjalanan pulang itu tiba-tiba kilat menyambar di sekitar kawasan bot yang menyebabkan mangsa rebah terlentang,"" katanya dalam satu kenyataan kepada media hari ini.
Katanya, rakan mangsa terus bertindak menutup enjin bot sebelum mendekati mangsa yang didapati terbaring dan tidak bergerak.
""Rakan mangsa kemudian memanggil rakan nelayan yang berada di sekitar kawasan itu sebelum menghubungi abang kepada mangsa yang berada di daratan untuk meminta bantuan.
""Nelayan lain kemudian membantu membawa mangsa ke jeti LKIM sebelum sebuah ambulans tiba dari Klinik Kesihatan Kuala Sanglang membawa mangsa ke Jabatan Kecemasan Hospital Tuanku Fauziah (HTF) Kangar,"" katanya.
Beliau berkata, ketika kejadian mangsa memakai seluar pendek berwarna hitam serta tidak berbaju dan pemeriksaan fizikal terhadap mangsa mendapati mangsa mengalami pendarahan di telinga sebelah kiri serta melecur di bahagian paha sebelah kanan.
""Mangsa dihantar ke Jabatan Forensik HTF untuk proses bedah siasat,"" katanya."
https://www.bharian.com.my/berita/kes/2025/05/1396595/dadah-rm115-juta-diseludup-dalam-kotak-pembesar-suara,Dadah RM11.5 juta diseludup dalam kotak pembesar suara,"Oleh Ahmad Hasbi - Mei 16, 2025 @ 11:53am","NILAI: Sindiket pengedaran dadah dikesan menggunakan perkhidmatan syarikat pindah barang (mover) dengan menyorok bahan terlarang itu di dalam alat pembesar suara.
Dalam pemeriksaan sebuah gudang syarikat mover di Batu Caves, Selangor pada 10 April lalu, Jabatan Kastam Diraja Malaysia (JKDM) menemui 122.85 kilogram (kg) dadah jenis heroin yang dianggarkan bernilai RM11.5 juta.
Penolong Ketua Pengarah Kastam (Penguatkuasaan), Raizam Setapa @ Mustapha berkata pihaknya mendapati alat pembesar suara berkenaan akan dihantar ke satu alamat di Australia.
""Bertindak atas maklumat, jam 4 petang 10 April lalu, sepasukan anggota Kastam Cawangan Narkotik Ibu Pejabat menyita 90 kotak pelbagai saiz di gudang syarikat mover di Batu Caves.
ADVERTISEMENT
""Pemeriksaan menjumpai 344 ketulan mampat serbuk putih disyaki dadah berbahaya jenis heroin berat kasar 122.85kg dianggarkan bernilai RM11.5 juta,"" katanya pada sidang media, hari ini.
Pembesar suara berkenaan diubahsuai yang mana hanya struktur luar sahaja dikekalkan manakala bahan elektronik di bahagian dalam dibuang dan diisi dengan dadah berkenaan.
""Semua dadah ditemui dalam empat kotak berisi pembesar suara yang diubahsuai manakala pemeriksaan baki 85 kotak yang mengandungi barangan kelengkapan rumah, tiada dadah,"" katanya.
Ini kali pertama Kastam mengesan sindiket dadah antarabangsa menggunakan khidmat mover untuk menyeludup dadah ke luar negara.
""Modus operandi mereka adalah menggunakan perkhidmatan mover untuk menghantar barang kelengkapan rumah menggunakan kontena ke Pelabuhan Klang, Selangor,"" katanya.
Dalam kes berlainan, Raizam berkata, pihaknya menumpaskan sindiket pengedaran dadah yang membabitkan sitaan dadah berat kasar 15,974 gram dengan anggaran nilai RM1.47 juta dalam tiga kes berasingan.
""Kes pertama pada 13 Mac lalu yang menjumpai lima bungkusan mengandungi disyaki dadah jenis methaphetamine dianggarkan bernilai RM163,350 di gudang syarikat logistik di Lapangan Terbang Antarabangsa Kuala Lumpur (KLIA) Kargo.
""Seterusnya, serbuan di dua kondominium di Salak Selatan dan Sentul, Kuala Lumpur menjumpai 5,000 gram dadah jenis MDMA serta 6,176 gram kanabis dengan nilai keseluruhan dianggarkan RM1.15 juta pada April lalu.
""Bagi kes ketiga, tangkapan suspek bersama 5,106 gram dadah disyaki methaphetamine dianggarkan bernilai RM163,392 di sebuah premis kurier di Subang Jaya pada 10 April lalu,"" katanya."
https://www.bharian.com.my/berita/kes/2025/05/1396565/susah-susah-pecah-rumah-curi-tukul-jer,"Susah susah pecah rumah, curi tukul jer","Omar Ahmad - Mei 16, 2025 @ 11:16am","JOHOR BAHRU: Hanya sebatang tukul yang lesap dalam kejadian pecah rumah di Taman Perling, minggu lalu.
Bagaimanapun beberapa video memaparkan tindakan seorang lelaki yang memecah masuk beberapa rumah di kawasan perumahan Taman Perling di sini tular di laman sosial.
Ketua Polis Daerah Johor Bahru Utara, Asisten Komisioner Balveer Singh Mahindar Singh berkata pihaknya menerima laporan seorang lelaki tempatan berumur 36 tahun pada 8 Mei lalu, jam 12.34 tengah hari.
Mangsa memaklumkan kejadian jam 3.11 pagi hari sama ketika mangsa dalam rumah.
ADVERTISEMENT
""Ketika terjaga, mangsa terdengar bunyi mencurigakan dari arah ruang tamu. Kira-kira jam 8.30 pagi, mangsa bersama rakan serumahnya mendapati ruang tamu dalam keadaan berselerak dan mengesyaki rumah mereka dimasuki pencuri.
""Barang yang dilaporkan hilang adalah sebatang tukul dan mengesan kerosakan pada tombol pintu. Anggaran kerugian adalah sebanyak RM200,"" katanya dalam kenyataan.
Menurut Balveer Singh, video tular itu memaparkan seorang lelaki telah memasuki kawasan dua buah rumah dengan cara memanjat pagar."
https://www.bharian.com.my/berita/kes/2025/05/1396528/lagi-kes-lori-wadar-penjara-maut-digilis-lori-simen-dipercayai-rosak-brek,Lagi kes lori: Wadar penjara maut digilis lori simen dipercayai rosak brek di lampu isyarat,"Oleh Amir Mamat - Mei 16, 2025 @ 10:23am","MELAKA: Seorang kakitangan wanita Jabatan Penjara Malaysia maut digilis lori simen yang dipercayai mengalami masalah brek di persimpangan lampu isyarat di Lebuh Sungai Udang - Paya Rumput - Ayer Keroh (SPA) berhampiran pusat pelupusan sampah di sini, petang semalam.
Kejadian jam 5.50 petang menyebabkan mangsa, Sarjan Amal Nurlidar Ghazali, 42, yang bertugas sebagai wadar maut selepas terperosok di bawah lori berkenaan.
Ketua Polis Daerah Melaka Tengah, Asisten Komisioner Christopher Patit, berkata ketika kejadian wanita itu yang menunggang motosikal jenis Yamaha Ego Solariz sedang berhenti di lampu isyarat berkenaan.
Kemudian, sebuah lori simen dipandu lelaki berusia 49 tahun dari arah sama gagal mengawal kenderaan menyebabkannya terpaksa mengelak kenderaan lain sehingga ke bahu jalan lalu merempuh serta menggilis mangsa.
""Susulan kejadian itu, kaki mangsa hancur digilis selain parah di beberapa anggota badan serta bahagian muka,"" katanya menerusi kenyataan hari ini.
Mengulas lanjut, Christopher berkata, nahas terbabit dipercayai berpunca daripada kegagalan fungsi brek lori dan kejadian turut dirakam saksi melalui kamera papan pemuka kenderaan.
Ujian saringan air kencing mendapati pemandu lori negatif dadah dan lelaki berusia 49 tahun itu akan direman di Mahkamah Majistret Ayer Keroh, pagi ini.
kenderaan berat berkenaan ditahan untuk dibawa ke Pusat Pemeriksaan Kenderaan Berkomputer (PUSPAKOM) bagi pemeriksaan kerosakan."
https://www.bharian.com.my/berita/kes/2025/05/1396511/kpdn-negeri-sembilan-rampas-lebih-73000-liter-diesel,"KPDN Negeri Sembilan rampas lebih 73,000 liter diesel","Oleh Mohd Amin Jalil - Mei 16, 2025 @ 9:44am","SEREMBAN: Kementerian Perdagangan Dalam Negeri dan Kos Sara Hidup (KPDN) Negeri Sembilan melalui Ops Tiris dan Ops Jeriji merampas 73,460 liter diesel yang dianggarkan bernilai RM203,484 di Bukit Pelandok dan Kuala Sawah, Port Dickson, dekat sini, kelmarin.
Pengarahnya, Muhammad Zahir Mazlan, berkata operasi membabitkan kerjasama Pasukan Polis Marin Wilayah Dua, Johor itu dilaksanakan sekitar jam 9 malam.
Turut disita empat motolori dan peralatan dengan nilai rampasan keseluruhan berjumlah RM334,461.
""Dalam operasi ini, seramai tiga warga tempatan berusia antara 30-an hingga 50-an telah ditahan di tempat kejadian bagi membantu siasatan,"" katanya.
ADVERTISEMENT
Beliau berkata, jika disabit kesalahan boleh dihukum di bawah akta yang sama iaitu jika pertubuhan perbadanan, didenda tidak melebihi RM2 juta bagi kesalahan pertama dan bagi kesalahan kedua atau yang berikutnya, didenda tidak melebihi RM5 juta."
https://www.bharian.com.my/berita/kes/2025/05/1396503/padah-tak-patuh-arahan-lori-sangkut-dalam-terowong,"Padah tak patuh arahan, lori 'sangkut' dalam terowong","Oleh Alias Abd Rani - Mei 16, 2025 @ 9:36am","SEGAMAT: Kecuaian seorang lelaki kerana tidak cakna soal ketinggian menyebabkan lori dipandu 'tersangkut' dalam sebuah terowong di Bukit Kecewa, Jalan Ibrahim, Labis, di sini, semalam.
Kejadian jam 4.28 petang menyebabkan lori dipandu lelaki berusia 20-an rosak teruk di bahagian atas selepas merempuh jambatan atas terowong pada ketinggian tiga meter.
Ketua Polis Daerah Segamat, Superintendan Ahmad Zamry Marinsah, berkata sebelum kejadian, lori dipandu lelaki terbabit dari Labis dalam perjalanan ke Selangor.
Sebaik tiba di tempat kejadian, pemandunya dikatakan tidak peka terhadap ketinggian sehingga menyebabkan bahagian atas tersangkut dalam terowong itu.
""Bagaimanapun, pemandu lori tidak cedera. Kes disiasat mengikut Seksyen 79 (2) Akta Pengangkutan Jalan 1987 kerana gagal mematuhi isyarat lalu lintas."" katanya.
Difahamkan, ini kejadian kedua membabitkan lori tersangkut dalam terowong itu selepas kes pertama beberapa tahun lalu."
https://www.bharian.com.my/berita/kes/2025/05/1396472/2-penyamun-parcel-jt-bersenjata-api-ditembak-mati-di-nilai,2 penyamun parcel J&T bersenjata api ditembak mati di Nilai,"Oleh Safeek Affendy Razali - Mei 16, 2025 @ 7:37am","KUALA LUMPUR: Dua lelaki yang aktif melakukan jenayah samun, kekerasan dan pengedaran dadah ditembak mati dalam Op Api 3, di tempat letak kereta sebuah kondominium di Nilai, Negeri Sembilan, malam tadi.
Kedua-dua suspek berusia 29 tahun dan 40 tahun dikesan di kondominium berkenaan oleh sepasukan polis dari Jabatan Siasatan Jenayah (JSJ) Bukit Aman dan JSJ Kontinjen jam 10 malam, hasil maklumat dan risikan sebelum polis berusaha memberkas mereka.
Timbalan Pengarah (Risikan/Operasi) Jabatan Siasatan Jenayah, Bukit Aman, Datuk Fadil Marsus berkata selepas menyedari kehadiran polis, suspek telah melepaskan tembakan sehingga memaksa polis melepaskan tembakan balas demi mempertahankan diri.
Siasatan mendapati kedua-dua suspek dalam keadaan tidak sedarkan diri dan disahkan mati di tempat kejadian.
ADVERTISEMENT
""Pemeriksaan mendapati kedua-dua suspek yang memiliki dua pucuk pistol jenis semi auto dan sepucuk revolver yang digunakan mereka dalam kejadian berbalas tembak itu.
""Suspek ini adalah ahli kumpulan penjenayah bersenjata yang aktif melakukan samun pecah rumah, kilang dan pusat pengumpulan barangan parcel J&T, pengedaran dadah di Selangor, Negeri Sembilan dan Perak.
""Suspek berusia 29 tahun ini memiliki 11 rekod jenayah lampau manakala suspek berusia 40 tahun memiliki 76 rekod jenayah termasuk dikehendaki polis,"" katanya.
Fadil berkata, akibat daripada kejadian berbalas tembak itu kenderaan dinaiki polis rosak akibat terkena tembakan namun tiada anggota yang cedera.
""Kita tidak menolak kemungkinan dua suspek ini ahli kumpulan kongsi gelap berdasarkan penggunaan senjata api.
""Selain itu, kita juga percaya lokasi kondominium ini dipercayai adalah lokasi persinggahan suspek ini selain turut mengenal pasti beberapa lokasi lain yang dijadikan tempat persembunyian mereka,"" katanya.
JSJ akan meneruskan operasi dengan memburu suspek lain dan membuat beberapa serbuan serta rampasan hasil jenayah samun membabitkan kumpulan ini susulan kejadian berbalas tembak ini.
Bagaimanapun pihak polis tidak dapat mengulas lebih lanjut bagi membolehkan usaha mengesan saki-baki rakan jenayah suspek yang ditembak mati ini."
https://www.bharian.com.my/berita/nasional/2025/05/1400040/menteri-asean-puji-peranan-proaktif-malaysia-dalam-tangani-krisis,Menteri ASEAN puji peranan proaktif Malaysia dalam tangani krisis Myanmar,"Oleh BERNAMA - Mei 24, 2025 @ 11:44pm","KUALA LUMPUR: Menteri Luar ASEAN memuji kepimpinan proaktif Malaysia dalam menggerakkan usaha untuk melaksanakan Konsensus Lima Perkara (5PC) dan memudah cara dialog untuk memberi tumpuan kepada krisis di Myanmar.
Setiausaha Hal Ehwal Luar Filipina, Enrique A Manalo berkata sesi rundingan tidak rasmi dan rundingan tidak rasmi lanjutan mengenai pelaksanaan 5PC diadakan hari ini bersempena Sidang Kemuncak ASEAN ke-46 di Pusat Konvensyen Kuala Lumpur (KLCC) di sini yang berlangsung dengan lancar.
""Ya, ia (rundingan) berjalan dengan baik. Kami mengekalkan (komitmen kami) terhadap 5PC dan bersetuju ASEAN akan terus bekerja keras.
""Kami mengucapkan tahniah kepada Malaysia atas usahanya dalam menggerakkan suatu proses ke hadapan yang mungkin dialog sebenar dapat diadakan antara pihak-pihak yang berkenaan,"" katanya kepada Bernama dan TV3 selepas menghadiri sesi rundingan tersebut.
Menteri Luar, Laos Thongsavanh Phomvihane turut menyatakan penghargaan atas pendekatan berani dan proaktif Malaysia dalam menangani isu Myanmar, menyatakan ASEAN kekal memainkan peranan secara aktif dalam usaha mencapai keamanan di negara itu.
Ditanya mengenai permohonan Timor-Leste untuk menyertai ASEAN, Thongsavanh berkata perkara tersebut bukan di bawah bidang kuasa beliau untuk membuat keputusan tetapi ""kerjasama yang berterusan akan menjadi elemen penting"" dan percaya ASEAN terus menyokong perjalanan Timor-Leste.
Menteri Luar Thailand, Maris Sangiampongsa yang turut memuji kepimpinan Malaysia, berkata: ""Saya ingin memberikan penghargaan kepada pengerusi kerana mengambil langkah proaktif.""
Beliau berkata Malaysia, sebagai pengerusi ASEAN, telah menunjukkan tanggungjawab dalam menangani isu Myanmar dan memastikan perbincangan berterusan melalui proses ASEAN.
Sesi rundingan tidak rasmi yang pertama telah dihadiri oleh pengerusi ASEAN terdahulu, semasa dan akan datang – Laos, Malaysia dan Filipina – manakala rundingan tidak rasmi lanjutan melibatkan semua Menteri Luar ASEAN, kecuali Myanmar.
Kedua-dua sesi itu dipengerusikan oleh Menteri Luar Malaysia, Datuk Seri Mohamad Hasan.
Awal bulan ini, Perdana Menteri, Datuk Seri Anwar Ibrahim memulakan dialog berasingan dengan pemimpin junta Myanmar Min Aung Hlaing dan Kerajaan Perpaduan Nasional (NUG) yang mewakili pembangkang, merupakan langkah penting ke arah memupuk kerjasama secara langsung antara pihak-pihak yang berkenaan.
Langkah itu dilihat sebagai kejayaan yang berpotensi dalam usaha pengantaraan ASEAN.
5PC telah diterima pakai oleh ASEAN pada April 2021 susulan rampasan kuasa tentera di Myanmar pada 1 Februari tahun tersebut. Ia menggesa pemberhentian segera keganasan, mengadakan dialog antara semua pihak, pelantikan utusan khas, membenarkan bantuan kemanusiaan dan utusan diberikan akses kepada semua pihak berkepentingan di Myanmar.
Di sebalik kepentingannya, pelaksanaan konsensus itu sebahagian besarnya terhenti disebabkan ketidakpatuhan pihak junta yang berterusan, dengan isu itu kekal menjadi kebimbangan utama dalam rundingan berterusan ASEAN dengan Myanmar.
Sidang Kemuncak ASEAN ke-46 berlangsung di bawah Kepengerusian ASEAN-Malaysia 2025 dengan tema 'Keterangkuman dan Kemampanan'. Tahun ini juga merupakan kali kelima Malaysia mempengerusikan ASEAN, selepas pada 1977, 1997, 2005 dan 2015.
– BERNAMA"
https://www.bharian.com.my/berita/nasional/2025/05/1400033/lawatan-pm-vietnam-ke-malaysia-perkukuh-hubungan-dua-hala-solidariti,"Lawatan PM Vietnam ke Malaysia perkukuh hubungan dua hala, solidariti ASEAN - Duta","Oleh BERNAMA-VNA - Mei 24, 2025 @ 11:11pm","KUALA LUMPUR: Lawatan rasmi Perdana Menteri Vietnam, Pham Minh Chinh ke Malaysia dari 24 hingga 28 Mei dijangka mengukuhkan lagi hubungan dua hala dan solidariti dalam ASEAN, kata Duta Vietnam ke Malaysia, Dinh Ngoc Linh.
Beliau berkata lawatan itu selaras dengan dasar luar Vietnam yang mengutamakan hubungan kejiranan mesra serta menjalin perkongsian strategik komprehensif dengan Malaysia.
Bercakap kepada Agensi Berita Vietnam (VNA) di Kuala Lumpur, Linh berkata lawatan itu berlangsung ketika hubungan kedua-dua negara berkembang pesat dalam pelbagai bidang termasuk politik, diplomasi, pertahanan dan keselamatan, ekonomi, pelancongan, budaya serta pertukaran sesama rakyat.
Beliau berkata pemimpin kedua-dua negara sentiasa mengekalkan hubungan rapat menerusi panggilan telefon, lawatan rasmi serta pertemuan di forum serantau dan antarabangsa utama.
Semasa lawatan ini, Chinh dijadual mengadakan pertemuan dengan Perdana Menteri Datuk Seri Anwar Ibrahim serta beberapa pemimpin kanan negara lain.
Pemimpin-pemimpin berkenaan dijangka berkongsi pandangan mengenai pembangunan negara masing-masing dan membincangkan hala tuju strategik untuk meningkatkan lagi kerjasama dua hala.
Bidang tumpuan termasuklah kepercayaan politik, pertahanan dan keselamatan, perdagangan, pelaburan, tenaga kerja, pelancongan dan pertukaran rakyat.
Beberapa sektor baharu pesat yang bakal diteroka bersama termasuk ekonomi hijau, ekonomi digital, kecerdasan buatan, inovasi serta sains dan teknologi.
Mengenai isu serantau dan global, kedua-dua pihak dijangka mencapai persefahaman bersama untuk memperkukuh koordinasi di platform antarabangsa, termasuk usaha bersama memperkukuh perpaduan ASEAN dan mempertahankan pemusatan blok serantau itu.
Linh berkata Kedutaan Vietnam menganggap lawatan ini dan penyertaan Chinh dalam Sidang Kemuncak ASEAN ke-46 sebagai keutamaan politik tertinggi Vietnam bagi tahun 2025.
Kedutaan turut bekerjasama rapat dengan agensi berkaitan bagi memastikan kelancaran dan persiapan rapi lawatan itu.
Beliau berharap lawatan ini akan membawa kepada pelaksanaan pelan tindakan bagi merealisasikan perkongsian strategik serta memajukan perjanjian kerjasama utama.
Lawatan itu juga dilihat sebagai peluang untuk memanfaatkan mekanisme sedia ada seperti Suruhanjaya Bersama dan Jawatankuasa Perdagangan Bersama Malaysia-Vietnam.
Menurutnya, platform ini mampu membuka potensi baharu dan mewujudkan persekitaran kondusif untuk pertumbuhan bersama.
Linh turut menekankan bahawa hubungan ekonomi, perdagangan dan pelaburan kekal sebagai tonggak utama hubungan Malaysia - Vietnam.
Malaysia kini merupakan rakan dagang kedua terbesar dan pelabur ketiga terbesar Vietnam dalam ASEAN.
Pada 2024, jumlah dagangan dua hala mencapai US$14.2 bilion, meningkat 20 peratus berbanding 2023, menghampiri sasaran US$18 bilion.
Beliau turut menyatakan bahawa kedua-dua negara mempunyai kekuatan yang saling melengkapi, terutamanya dalam industri halal, ekonomi hijau, transformasi digital dan tenaga boleh baharu.
– BERNAMA-VNA"
https://www.bharian.com.my/berita/nasional/2025/05/1400029/sidang-kemuncak-asean-ke-46-delegasi-luar-mula-tiba-di-kl-sejak,Sidang Kemuncak ASEAN ke-46: Delegasi luar mula tiba di KL sejak petang tadi,"Oleh BERNAMA - Mei 24, 2025 @ 10:26pm","SEPANG: Malaysia mulai menerima delegasi diplomatik dari pelbagai negara petang ini untuk menyertai Sidang Kemuncak ASEAN ke-46 dan Mesyuarat Berkaitan di ibu negara.
Antaranya ialah Menteri Negara Emiriah Arab Bersatu (UAE), Khalifa Shaheen Almarar yang tiba di Terminal 1 Lapangan Terbang Antarabangsa Kuala Lumpur (KLIA) di sini pada 2.16 petang.
Turut tiba hari ini ialah Setiausaha Agung ASEAN, Dr Kao Kim Hourn pada 2.40 petang, diikuti Timbalan Menteri Hal Ehwal Pelbagai Hala Antarabangsa Arab Saudi, Abdulrahman Al-Rassi pada 3 petang.
Menteri Luar dan Kerjasama Timor-Leste, Bendito dos Santos Freitas pula tiba pada 5 petang manakala Timbalan Perdana Menteri merangkap Menteri Luar Vietnam, Bui Thanh Son tiba di lapangan terbang pada 5.45 petang.
ADVERTISEMENT
Sidang Kemuncak ASEAN ke-46 akan berlangsung di Pusat Konvensyen Kuala Lumpur pada 26 dan 27 Mei, bersama-sama dengan Sidang Kemuncak ASEAN-Majlis Kerjasama Teluk (GCC) ke-2 dan Sidang Kemuncak ASEAN-GCC-China yang julung kali diadakan.
Sidang Kemuncak ASEAN ini akan menghimpunkan pemimpin-pemimpin dari negara anggota untuk membincangkan perkembangan serantau dan melakar hala tuju masa depan kumpulan serantau itu.
Ini merupakan kali kelima Malaysia menjadi pengerusi ASEAN, selepas menerajui blok serantau itu pada 1977, 1997, 2005 dan 2015.
– BERNAMA"
https://www.bharian.com.my/berita/nasional/2025/05/1400027/menteri-menteri-luar-asean-setuju-usaha-rundingan-pihak-bertelagah,Menteri-Menteri Luar ASEAN setuju usaha rundingan pihak bertelagah di Myanmar perlu diteruskan,Date Not Found,"KUALA LUMPUR: Menteri-Menteri Luar ASEAN, hari ini bersetuju supaya usaha rundingan dengan pihak yang bertelagah di Myanmar perlu diteruskan, ke arah menyelesaikan konflik berpanjangan di negara itu.
Menteri Luar, Datuk Seri Mohamad Hasan, berkata perkara itu diputuskan pada Pertemuan Tidak Rasmi Lanjutan mengenai Konsensus Lima Perkara (5PC) di sini, menjelang Sidang Kemuncak ASEAN Ke-46.
Katanya, rakan sejawatnya di ASEAN juga sepakat supaya keadaan di Myanmar perlu diurus dengan baik dan ia adalah satu keperluan kepada negara anggota ASEAN itu.
""ASEAN mempunyai tanggungjawab untuk memastikan Myanmar sebagai keluarga besar ASEAN berada dalam keadaan yang baik.
""Bukanlah kita mahu mencampuri hal ehwal dalaman Myanmar tetapi masalah di negara itu sudah pun menjadi masalah kepada negara ASEAN, terutama apabila ada pelarian dari Myanmar, masalah jenayah rentas sempadan dan pelbagai lagi yang menyebabkan ketenangan di ASEAN ini terganggu serta tergugat disebabkan masalah dalaman Myanmar itu sendiri,"" katanya.
Beliau berkata kepada pemberita selepas mempengerusikan mesyuarat berkenaan. Terdahulu, beliau menghadiri Pertemuan Tidak Rasmi mengenai 5PC.
Mengulas lanjut, Mohamad memaklumkan, Menteri-Menteri Luar ASEAN juga menekankan keperluan pentadbiran Majlis Pentadbiran Negara (SAC) Myanmar yang terajui junta untuk mematuhi 5PC.
Katanya, 5PC yang dipersetujui semua pemimpin ASEAN dan turut ditandatangani Myanmar tidak sukar dilaksanakan, yang merangkumi menamatkan segala permusuhan dengan rakyat dan antara etnik, berdialog, penyaluran bantuan kemanusiaan tidak terganggu dan memastikan Utusan Khas Pengerusi ASEAN mengenai Myanmar, Tan Sri Othman Hashim dapat berjumpa dengan semua pihak di Myanmar.
""Ini semua sudah dilakukan tetapi masalahnya sekarang adalah masalah defisit kepercayaan antara satu sama lain kerana pergaduhan atau perbalahan antara etnik di Myanmar ini sudah berpuluh tahun.
""Jadi adalah amat susah untuk kita meyakinkan antara satu pihak dengan satu pihak tapi kita akan terus berusaha,"" katanya.
Ditanya sama ada Malaysia sebagai Pengerusi ASEAN merancang untuk mengatur pertemuan pihak berkepentingaan di Myanmar di Kuala Lumpur, Mohamad berkata, Malaysia merancang untuk ke Myanmar untuk menyampaikan hasrat pihak berkenaan kepada SAC.
""Kita tahu apa hasrat mereka dan nanti kita lihat pula maklum balas daripada SAC.
""Rundingan ini bukan sekali dua tapi perlu dilakukan banyak kali supaya persefahaman dan kepercayaan antara satu sama lain itu dapat dibina.
""Mesti ada jambatan yang boleh memberikan hubungan dua hala atau pelbagai hala dengan pihak yang bertentangan,"" katanya."
https://www.bharian.com.my/berita/nasional/2025/05/1400004/gcc-kecam-sekatan-israel-di-gaza-sebagai-jenayah-perang-menjelang,GCC kecam sekatan Israel di Gaza sebagai jenayah perang menjelang Sidang Kemuncak ASEAN,"BERNAMA - Mei 24, 2025 @ 8:09pm","KUALA LUMPUR: Majlis Kerjasama Teluk (GCC) mengecam tindakan Israel yang terus mengenakan sekatan terhadap bantuan kemanusiaan ke Gaza, dan menyifatkannya sebagai satu jenayah perang.
Penolong Setiausaha Agung Majlis Kerjasama Negara Teluk (GCC) bagi Hal Ehwal Politik dan Rundingan Dr Abdel Aziz Abu Hamad Aluwaisheg berkata Israel menggunakan sekatan tersebut untuk mempengaruhi hasil politik dan telah menyebabkan kebuluran serius dalam kalangan rakyat Gaza.
""Mereka (Israel) cuba melakukan pembersihan etnik di Gaza; ini merupakan jenayah perang,"" katanya kepada Bernama dalam satu temu bual eksklusif menjelang Sidang Kemuncak ASEAN ke-46 dan mesyuarat berkaitan di Kuala Lumpur, hari ini.
Abdel Aziz menggesa Mahkamah Keadilan Antarabangsa (ICJ) supaya mengeluarkan perintah serta-merta bagi memaksa Israel menghentikan sekatan itu, dan mengencam kegagalan Tel Aviv mematuhi perintah ICJ dan Pertubuhan Bangsa-Bangsa Bersatu (PBB).
Pertubuhan Kesihatan Sedunia (WHO) melaporkan terdapat lebih 2.1 juta penduduk Gaza kini terperangkap, kebuluran, dan dibedil/berada di bawah serangan, manakala bantuan penting termasuk makanan, ubat-ubatan, bahan api dan peralatan menyelamat masih tersekat di sempadan akibat sekatan Israel.
Mengulas mengenai konsensus antara ASEAN dan GCC, Dr Abdel Aziz berkata semasa Sidang Kemuncak ASEAN-GCC pertama di Riyadh pada 2023, kedua-dua pihak bersetuju mengenai beberapa perkara.
""Pertama, keperluan gencatan senjata yang segera dan berkekalan. Kedua, kepentingan menyalurkan semua bentuk bantuan kemanusiaan kepada penduduk Gaza yang sedang dikepung. Ketiga keperluan untuk membenarkan PBB dan agensi bantuan di bawah PBB menjalankan tugas mereka di Gaza, dan tidak menyekat mereka daripada memasuki kawasan itu.""
""Dan akhirnya, pada 2023, kami mengiktiraf peranan Arab Saudi dalam usaha menangani isu asas Israel-Palestin melalui penyelesaian dua negara,"" katanya.
Beliau berkata GCC juga mengiktiraf peranan negara-negara GCC lain dalam rundingan untuk mencapai gencatan senjata dan pertukaran tebusan.
""Ini adalah peranan bersama yang dimainkan oleh Qatar, Mesir, dan Amerika Syarikat. Jadi, inilah yang kami persetujui pada 2023,"" katanya.
Abdel Aziz turut menyuarakan harapan agar Sidang Kemuncak ASEAN-GCC di Kuala Lumpur akan mencapai kesepakatan yang serupa seperti yang dipersetujui oleh kedua-dua pihak dua tahun lalu di Riyadh.
Malaysia akan menganjurkan Sidang Kemuncak ASEAN ke-46 di Pusat Konvensyen Kuala Lumpur dari 26 hingga 27 Mei, sebagai sebahagian daripada peranannya selaku Pengerusi ASEAN 2025 dengan tema 'Keterangkuman dan Kemampanan'.
Bersempena sidang kemuncak tersebut, dua mesyuarat peringkat tinggi akan turut berlangsung, iaitu Sidang Kemuncak ASEAN-GCC ke-2 dan Sidang Kemuncak ASEAN-GCC-China yang julung-julung kali diadakan serentak, mencerminkan usaha ASEAN memperkukuh kerjasama serantau dan antarabangsa. – BERNAMA"
https://www.bharian.com.my/berita/nasional/2025/05/1399990/pbakl-turut-tarik-minat-belia-bangkitkan-semangat-membaca,"PBAKL turut tarik minat belia, bangkitkan semangat membaca",Date Not Found,"KUALA LUMPUR: Pesta Buku Antarabangsa Kuala Lumpur (PBAKL) 2025 di sini, yang bermula semalam, terus menjadi tumpuan generasi muda yang bukan sahaja hadir untuk membeli buku, malah menghidupkan semangat membaca.
Tinjauan BH di Pusat Dagangan Dunia (WTC) mendapati majoriti pengunjung muda menganggap program ini sebagai platform penting yang mampu menyemarakkan kembali budaya ilmu, terutama dalam era digital masa kini.
Seorang pengunjung, Nur Aisyah Batrisyia Abd Razak, 23, menyifatkan PBAKL adalah acara tahunan yang dinanti-nantikannya kerana menyediakan pelbagai jenis bahan bacaan untuk golongan seperti mereka.
""Saya ke sini setiap tahun kerana saya minat membaca, terutamanya genre fiksyen. Buku fiksyen sangat mengembangkan imaginasi saya.
""Bagi saya, harga buku tahun ini secara umum adalah berpatutan, namun ada sebahagian judul yang agak mahal untuk golongan pelajar,"" katanya ketika ditemui di sini, hari ini.
Nur Aisyah berkata beliau lebih gemar membaca buku secara fizikal kerana lebih selesa dan memberi kepuasan berbanding secara dalam talian atau e-book.
Beliau bagaimanapun mengakui media sosial memainkan peranan besar dalam memupuk minat membaca terutama dalam kalangan belia.
""PBAKL memberi makna yang besar kepada saya kerana ia membangkitkan semangat untuk membaca, khususnya dalam kalangan anak muda yang kini kurang membaca,"" katanya.
Bagi Nur Athirah Johar, 22, dan rakannya Muhammad Muhaimin Johari, 24, kunjungan ke PBAKL sudah menjadi satu kebiasaan sejak beberapa tahun lalu.
""Saya suka karya penulisan dan PBAKL adalah peluang untuk membeli buku kegemaran sambil mengambil kesempatan daripada promosi yang ditawarkan.
""Kadang-kadang dapat juga saya bertemu penulis. Bagi saya, perkembangan buku terbitan tempatan sangat memberangsangkan terutama dari kalangan penulis muda.
""Harga buku di sini juga sangat berpatutan, malah banyak promosi menarik,"" kata Nur Athirah.
Muhammad Muhaimin pula menyifatkan pengalaman ke PBAKL setiap tahun sebagai peluang untuk membeli banyak buku sambil menyokong industri buku tempatan.
Beliau turut mengakui lebih menggemari buku fizikal kerana mudah difahami dan memberi pengalaman membaca yang lebih menyeronokkan.
Dalam masa sama, beliau turut mencadangkan agar penyediaan tempat letak kenderaan diperluas bagi kemudahan pengunjung selain mengurangkan kadar harganya agak tidak membebankan."
https://www.bharian.com.my/berita/nasional/2025/05/1399988/lantikan-politik-bukan-salah-guna-kuasa-anwar,Lantikan politik bukan salah guna kuasa - Anwar,"Oleh Mohamed Farid Noh - Mei 24, 2025 @ 7:14pm","JOHOR BAHRU: Lantikan politik dalam kerajaan yang mengangkat individu layak seharusnya dibenarkan dan bukan satu bentuk penyalahgunaan kuasa, kata Datuk Seri Anwar Ibrahim.
Perdana Menteri berkata, lantikan politik adalah satu bentuk balasan yang selayaknya diterima individu berkenaan atas jasa dan sumbangan mereka kepada kejayaan parti hingga menjadi kerajaan.
""Ini kerana terdapat ramai individu tidak bernama yang kehilangan kerja dan kehabisan wang ringgit secara sukarela demi menyokong perjuangan parti untuk menjadi kerajaan memerintah.
""Saya teringat, seorang bekas penjawat awam dikenali sebagai Pak Kudus di Tanjung Karang. Dia antara individu terawal menyokong saya ketika saya dipecat dahulu dengan berbekalkan pencen RM1,800 sebulan.
""Ada juga pensyarah akademik dan doktor pakar yang hilang kerja kerana menyokong saya sebelum ini, dan mereka kehabisan ratusan ribu ringgit tetapi tidak pernah minta balasan, sebaliknya menghabiskan sisa hidup secara sederhana sahaja.
""Kita seharusnya beri jawatan kepada individu yang layak, sebagai balasan kepada jasa dan sumbangan berpuluh tahun yang mereka berikan dalam perjuangan parti,"" katanya.
Beliau berkata demikian ketika berucap pada sesi penggulungan Kongres Nasional PKR 2025, di sini, hari ini.
Mengulas lanjut, Anwar yang juga Presiden PKR berkata, parti itu adalah antara parti yang dianggotai masyarakat pelbagai kaum dan latar belakang di negara ini dengan setiap golongan akan diberi hak sama rata.
""Insya-Allah, kita akan bantu ahli-ahli yang telah berjuang demi parti. Kita parti pelbagai kaum yang serius, induknya mungkin majoritinya Melayu dan Bumiputera namun ia juga mewakili semua kaum.
""Orang Cina dan India juga diangkat oleh ahli-ahli Melayu PKR untuk menjawat jawatan Naib Presiden parti,"" katanya.
Anwar yang juga Ahli Parlimen Tambun turut memuji perwakilan PKR sebagai matang dan boleh membezakan pemimpin yang baik dan perlu diangkat.
""Perwakilan tak peduli 'cai'. Ada kumpulan yang bawa Cai, namun keputusan pemilihan Majlis Pimpinan Pusat (MPP), lain.
""Ini bezanya kedua-dua kumpulan (ketika pemilihan), namun kedua-duanya kita rangkul.
Mengulas mengenai keputusan pemilihan semalam, beliau yakin barisan kepimpinan baharu itu mampu menjalankan tanggungjawab dan amanah dengan baik bagi mengangkat PKR ke tahap lebih tinggi, selepas ini."
https://www.bharian.com.my/berita/nasional/2025/05/1399986/2-pegawai-kanan-kerajaan-pilih-tunai-haji-kaedah-muassasah-bukan,"2 pegawai kanan kerajaan pilih tunai haji kaedah muassasah, bukan pakej mewah","Rohaniza Idris - Mei 24, 2025 @ 7:07pm","MAKKAH: Pilihan menunaikan haji secara pakej dikendalikan Pengelola Jemaah HAaji (PJH) biasanya dikaitkan dengan golongan atasan, berpendapatan tinggi dan ada kedudukan, namun tidak semua golongan itu memilih pakej berkenaan.
Bukan sengaja memilih laluan 'kesusahan', sebaliknya keinginan untuk melalui sendiri jerih perih menunaikan haji membuatkan mereka memilih menunaikan Rukun Islam kelima itu sebagai jemaah muassasah.
Muassasah merujuk sistem pengurusan haji dikendalikan Tabung Haji (TH) bersama pihak berkuasa Arab Saudi. Semua jemaah haji Malaysia yang pergi melalui TH secara automatik akan berada di bawah sistem muassasah, iaitu pilihan paling standard, tersusun dan diiktiraf kerajaan Malaysia.
PJH pula merujuk kepada pihak yang diberi lesen beroperasi dengan memberikan Perkhidmatan Pakej Haji mempunyai nilai tambah perkhidmatan seperti penginapan, sajian, layanan petugas, pengurusan umrah dan pengurusan ziarah dengan pemantauan TH mengikut peruntukan Akta 535 Akta Tabung Haji 1995.
ADVERTISEMENT
Bagi Timbalan Ketua Pengarah (Operasi) Jabatan Kemajuan Islam Malaysia (JAKIM), Datuk Mohd Ajib Ismail dan Pengarah Institut Tadbiran Awam Negara (INTAN), Datuk Dr Mohd Zabri Yusoff, mereka memilih menunaikan haji secara muassasah kali ini.
Ketika ditemui di penginapan jemaah haji Malaysia di Hotel Abraj At-Tayseer, Mohd Ajib berkata, beliau memilih muassasah kerana mahu merasai realiti menunaikan ibadah itu seperti jemaah lain.
Malah, katanya, beliau sememangnya sudah lama menyimpan impian itu, lebih-lebih lagi menunaikan haji bersama isteri dan hasil perbincangan, isteri mahu menunaikan haji secara muassasah walaupun ada pilihan dan tawaran berbuat demikian melalui PJH.
""Sejujurnya, saya memang berhasrat lakukan haji seperti jemaah muassasah yang lain. Saya mahu merasai sendiri dan menempuh cabaran dan ujian haji.
""Bukannya meminta kesusahan kerana kita sememangnya berdoa urusan di Tanah Suci dipermudahkan dan mendapat haji mabrur,"" katanya yang pernah menunaikan haji atas jemputan Kerajaan Arab Saudi pada 2014 selama 12 hari dengan kemudahan dan layanan orang kenamaan.
Mohd Ajib berkata, pengalaman mewah sebelum ini menguatkan lagi tekadnya untuk menunaikan haji secara muassasah, sekali gus merasai realiti golongan kebanyakan menunaikan ibadah itu.
Mengakui selesa dan tidak kekok berkongsi bilik dengan rakan jemaah lain termasuk makan nasi 'bungkus', beliau berkata, pengalaman dirasainya sejak 20 hari lalu menyeronokkan, tambahan pula melihat ramai orang muda menunaikan haji musim ini.
Tanpa niat merendahkan pilihan pakej PJH, beliau yakin di sebalik kemudahan tambahan yang dinikmati, cabaran yang dihadapi jemaah tetap sama.
""Pakej atau muassasah tetap ada cabarannya. Bagi muassasah, mungkin penginapan jauh dan terpaksa berjalan kaki, namun ia sebagai latihan untuk menghadapi wukuf di Arafah dan ibadat melontar di Jamrah,"" katanya.
Sementara itu, Zabri menyifatkan kualiti perkhidmatan yang diberikan TH sebagai di luar jangkaan.
""Sejujurnya saya terkejut dengan kualiti dan kelancaran proses bermula dari pendaftaran di Movenpick, urusan prapenerbangan di KLIA, seterusnya di Madinah dan Makkah sehingga selesai melakukan umrah wajib. Semua lancar dan dilakukan penuh profesional.
""Pengalaman ini adalah di luar jangkaan sama sekali. Semasa umrah wajib, TH mengendalikan lebih 600 jemaah pada satu-satu masa dan semuanya lancar, malah saya juga terkejut keesokannya ada pula post mortem. Memang luar jangkaan,"" katanya.
Mohd Zabri berkata, tempoh masa muassasah sehingga 40 hari adalah satu lagi kelebihan yang tidak diperoleh pakej lain.
""Sekali seumur hidup peluang beribadah sepuas-puasnya bersama isteri. Lagipun saya dapat manfaat cuti haji 40 hari diberikan perkhidmatan awam. Jika mengikut pakej PJH, tempoh masa lebih singkat dan peluang beribadat lebih lama mungkin tidak dapat dirasai, ""katanya.
Beliau berkata, ramai rakannya yang berpesan supaya menunaikan haji secara muassasah kerana pengalaman lebih menarik.
Mengambil kira nasihat rakan dan perbincangan dengan isteri, katanya, beliau memilih kaedah muassasah dan mengakui selesa serta merasai pengalaman menakjubkan walaupun penginapan jauh dari Masjidil Haram."
https://www.bharian.com.my/berita/nasional/2025/05/1399984/pbakl-2025-sasar-kehadiran-19-juta-pengunjung,PBAKL 2025 sasar kehadiran 1.9 juta pengunjung,Date Not Found,"KUALA LUMPUR: Pesta Buku Antarabangsa Kuala Lumpur 2025 (PBAKL 2025) di Pusat Dagangan Dunia (WTC) di sini, yang bermula semalam sehingga 1 Jun ini, mensasarkan kehadiran 1.9 juta pengunjung.
Pengerusi Pengelola PBAKL, Mohd Khair Ngadiron berkata keyakinan mencapai sasaran itu berdasarkan kepada sambutan luar biasa diterima pada setiap tahun termasuk pada edisi kali ini.
Katanya, sambutan hebat itu membuktikan minat membaca dalam kalangan rakyat Malaysia terus meningkat di sebalik pelbagai kemajuan teknologi.
""Dengan kesesakan pengunjung saban tahun pada program ini menjadi petunjuk jelas dan sekali gus membuktikan PBAKL terus relevan serta diminati masyarakat pelbagai lapisan di negara ini.
""Sebab itu, pada edisi kali ini kita mensasarkan kehadiran 1.9 juta pengunjung,"" katanya ketika ditemui di tapak PBAKL 2025 di sini, hari ini.
Mohd Khair yang sudah memasuki empat tahun mengendalikan pesta buku antarabangsa ini berkata selain pameran dan jualan buku, pelbagai acara sampingan turut diadakan sepanjang program itu.
Katanya, platform PBAKL secara dalam talian turut berjalan serentak dengan acara fizikal di lokasi program bagi memberi pilihan kepada peminat buku yang tidak berpeluang berkunjung.
""PBAKL kali ini bukan sahaja meraikan kedai-kedai buku kecil, malah menghimpunkan pelbagai genre buku dan terbitan dari dalam serta luar negara.
""Disamping itu, pelbagai sesi bedah buku dan acara bertemu penulis turut diadakan oleh pelbagai syarikat penerbitan,"" katanya sambil menyifatkan WTC paling sesuai bagi menganjurkan PBAKL berikutan lokasinya yang strategik.
Mohd Khair turut mengajak rakyat negara ini yang meminati bidang penulisan untuk menyertai Program PENA MADANI pada masa akan datang sebagai usaha memperkasa budaya ilmu dan penerbitan karya tempatan.
Katanya, program anjuran Persatuan Penulis Nasional Malaysia (PENA) itu menjadi platform penting bagi penulis baharu dan berpengalaman menyumbang karya asli dalam Bahasa Melayu yang mencerminkan nilai-nilai Malaysia MADANI.
""Ia turut melahirkan terbitan berkualiti seperti karya Pyanhabib berjudul Kami Sayangi selain menggalakkan pembabitan aktif masyarakat dalam bidang penulisan menerusi pelbagai siri wacana, pelancaran buku dan penyertaan dalam pameran seperti PBAKL,"" katanya."
https://www.bharian.com.my/berita/nasional/2025/05/1399978/jabatan-imigresen-bawa-reruai-turun-padang-urusan-perbaharui-pasport,"Jabatan Imigresen bawa reruai turun padang, urusan perbaharui pasport selesai lebih cepat","BERNAMA - Mei 24, 2025 @ 6:49pm","JOHOR BAHRU: Buat julung kalinya, Kementerian Dalam Negeri (KDN) membawa reruai bagi urusan memperbaharui pasport untuk memudahkan rakyat mendapatkan dokumen itu secara terus dalam tempoh singkat.
Timbalan Setiausaha Bahagian Perancangan Strategik KDN, Yusniza Yusuf, berkata sebelum ini urusan dokumentasi berkaitan pasport, terutama yang dimohon secara dalam talian boleh mengambil masa hingga tiga hari.
Namun, katanya, dengan adanya reruai yang dibuka semasa Program MADANI Rakyat (PMR) 2025 Johor, orang ramai boleh mendapatkan dokumen itu secara terus asalkan mereka membawa pasport terdahulu yang telah tamat tempoh.
""KDN sebelum ini hanya 'turun padang' pada program tertentu anjuran kerajaan, membawa bas bergerak atau membuka reruai Jabatan Pendaftaran Negara (JPN) yang berkaitan urusan MyKid, kad pengenalan, surat beranak dan sijil kematian.
""Setelah melihat urusan berkenaan dokumen itu mendapat sambutan menggalakkan, buat pertama kalinya kami 'turun padang' dengan melibatkan Jabatan Imigresen pula untuk tujuan berkaitan pasport,"" katanya kepada pemberita, di sini hari ini.
Yusniza berkata, rakyat di Johor cukup bertuah kerana tidak perlu menunggu lama untuk mendapatkan pasport setelah membaharuinya di reruai yang dibuka selama tiga hari bermula semalam itu.
""Jika sambutan bagi urusan membaharui dokumen ini mendapat sambutan yang baik, kita akan meneruskan usaha ini dalam program yang lain, termasuk pada PMR akan datang,"" katanya.
Beliau berkata, pada PMR di Johor, KDN turut menyediakan perkhidmatan rujukan berkaitan penerbitan naskhah al-Quran yang dibenarkan dicetak atau sebaliknya.
""Orang ramai juga boleh membuat penukaran al-Quran yang diragui atau tidak sah cetakannya termasuk yang tiada kebenaran KDN. Selain itu, KDN melalui Polis Diraja Malaysia membuka kaunter semakan dan bayaran saman dengan diskaun 50 peratus,"" katanya.
PMR dianjurkan oleh Pejabat Perdana Menteri melalui Unit Penyelarasan Lonjakan Prestasi sebagai sebahagian daripada usaha berterusan di bawah kerangka Malaysia MADANI untuk membawa perkhidmatan kerajaan secara langsung kepada rakyat di negeri terpilih.
Bertemakan 'Belia MADANI, Yakin Boleh!', PMR 2025 Johor membawa lebih 100 perkhidmatan secara langsung disediakan oleh agensi Kerajaan Persekutuan dan kerajaan negeri.
Kementerian Belia dan Sukan bertindak sebagai kementerian peneraju bagi PMR itu, manakala kerajaan negeri pula sebagai tuan rumah."
https://www.bharian.com.my/berita/nasional/2025/05/1399972/pelajar-spm-dapat-10a-dijamin-tempat-biasiswa-di-unikl-uptm-ahmad,"Pelajar SPM dapat 10A dijamin tempat, biasiswa di UniKL, UPTM - Ahmad Zahid","Oleh Asrol Awang - Mei 24, 2025 @ 6:38pm","KUANTAN: Pelajar yang memperoleh keputusan 10A dan ke atas dalam peperiksaan Sijil Pelajaran Malaysia (SPM) layak menerima biasiswa penuh untuk menyambung pengajian ke Universiti Kuala Lumpur (UNIKL) dan Universiti Poly-Tech MARA (UPTM).
Timbalan Perdana Menteri, Datuk Seri Dr Ahmad Zahid Hamidi, berkata pelajar lepasan SPM yang mendapat keputusan SPM 5A hingga 7A turut diberikan peluang untuk menyambung pengajian di dua universiti berkenaan.
""Insya-Allah, jika pelajar itu memperoleh 10A dan ke atas, saya boleh jamin permohonan mereka akan diterima secara automatik untuk masuk ke UNIKL dan UPTM.
""Malah, saya telah mengarahkan perkara ini kepada Ketua Pengarah MARA dan ia juga dipersetujui oleh Pengerusi MARA (Majlis Amanah Rakyat) dan mana-mana pelajar yang dapat 10A akan diberikan biasiswa penuh untuk melanjutkan pengajian di UNIKL dan UPTM,"" katanya.
Ahmad Zahid yang juga Menteri Kemajuan Desa dan Wilayah berkata demikian ketika berucap pada Majlis Pelancaran Skuad Yayasan Pelajaran Malaysia (YPM) peringkat kebangsaan 2025 di Dewan Jubli Perak Sultan Haji Ahmad Shah, di sini hari ini.
Hadir sama, Menteri Besar Datuk Seri Wan Rosdy Wan Ismail dan Pengerusi MARA, Datuk Dr Asyraf Wajdi Dusuki.
Bagi pelajar yang hanya mendapatkan tiga kredit yang tidak berpeluang untuk melanjutkan pelajaran ke universiti, beliau berkata, pelajar berkenaan tidak perlu bimbang kerana kerajaan menyediakan program Pendidikan Dan Latihan Teknikal & Vokasional (TVET).
""Jangan risau, kita ada TVET. Kita akan salurkan lepasan SPM ini ke seluruh 1,399 institusi TVET di seluruh negara.
""Biarpun permohonan untuk kemasukan ke institusi TVET dibuka bermula 15 April lalu bagi pengambilan Julai depan, sebanyak 126,000 permohonan diterima kerana TVET mempunyai masa depan,"" katanya.
Sementara itu, beliau berkata, pelancaran skuad YPM itusebagai inisiatif strategik dalam memperkasa belia menjadi ejen perubahan sosial, Pendidikan dan pembangunan komuniti.
""Skuad YPM digerakkan sebagai platform untuk memperluas akses Pendidikan berkualiti kepada pelajar luar bandar dan B40, di samping memupuk nilai kepimpinan, kesukarelawan, keusahawanan dan perpaduan dalam kalangan generasi muda.
""Selain itu skuad YPM bukan sekadar sukarelawan tetapi symbol semangat anak muda Malaysia yang bersedia turun padang membantu masyarakat dan membawa perubahan secara langsung.
""Inisiatif ini sejajar dengan semangat Malaysia Madani dan tekad kerajaan untuk merakyatkan pembangunan,"" katanya."
https://www.bharian.com.my/berita/nasional/2025/05/1399968/projek-kawalan-hakisan-pantai-kuala-nerus-siap-januari-2027,Projek kawalan hakisan pantai Kuala Nerus siap Januari 2027,"BERNAMA - Mei 24, 2025 @ 6:27pm","KUALA NERUS: Projek Pengawalan Hakisan Pantai di daerah ini dijangka siap pada Januari 2027, kata Ketua Setiausaha Kementerian Peralihan Tenaga dan Transformasi Air (PETRA), Datuk Mad Zaidi Mohd Karli.
Beliau berkata projek berkenaan yang dimulakan Julai 2023 melibatkan peruntukan RM90 juta daripada kerajaan Persekutuan dengan kemajuan fizikal setakat ini mencapai 24.5 peratus.
""Skop kerja merangkumi proses penambahan pasir (beach nourishment) sepanjang dua kilometer dan pembinaan 16 struktur pemecah ombak (breakwater) dari Pantai Mengabang Telipot hingga ke Pantai Batu Rakit,"" katanya dalam kenyataan hari ini.
Menurut beliau, projek itu bertujuan memulihara kawasan pantai yang terjejas akibat hakisan, selain menghalang kejadian banjir pantai serta melindungi harta benda dan infrastruktur.
Beliau berkata pelaksanaan projek itu juga dijangka mengaktifkan semula aktiviti pelancongan di kawasan berkenaan, sekali gus merancakkan ekonomi setempat.
Sementara itu, Mad Zaidi berkata berdasarkan sistem MyProjek sehingga 19 Mei lalu, kerajaan Persekutuan telah meluluskan 27 projek di bawah Rolling Plan Kelima (RP5), Rancangan Malaysia Ke-12 (RMK12) dengan nilai keseluruhan RM2.945 bilion.
Daripada jumlah itu, 22 projek melibatkan sumber air, tebatan banjir dan hakisan pantai yang dilaksanakan Jabatan Pengairan dan Saliran (JPS), manakala tiga projek bekalan air dikendalikan Jabatan Bekalan Air (JBA) dan dua projek pembentungan dilaksanakan Jabatan Perkhidmatan Pembetungan (JPP).
""Bagi Terengganu, sebanyak RM287.8 juta peruntukan diluluskan di bawah RP5, RMK12 bagi tahun ini,"" katanya.
Beliau turut memaklumkan, sebanyak 24 projek baharu dimohon untuk dimasukkan ke dalam RMK13 bagi tahun 2026 dan kini dalam proses semakan bajet oleh Kementerian Ekonomi.
Terdahulu, Mad Zaidi meninjau projek berkenaan yang menjadi sebahagian daripada program turun padang PETRA Skuad Zon Timur selama dua hari di Kelantan dan Terengganu. – BERNAMA"
https://www.bharian.com.my/berita/nasional/2025/05/1399964/malaysia-peruntuk-rm3b-biaya-projek-tambah-baik-sungai-golok,Malaysia peruntuk RM3b biaya projek tambah baik Sungai Golok - Fadillah,"BERNAMA - Mei 24, 2025 @ 6:17pm","BANGKOK: Malaysia memperuntukkan kira-kira RM3 bilion bagi Projek Penambahbaikan Muara Sungai Golok, satu inisiatif strategik rentas sempadan dengan Thailand yang bertujuan mengurangkan risiko banjir, melindungi komuniti setempat dan memperkukuh keselamatan negara.
Timbalan Perdana Menteri, Datuk Seri Fadillah Yusof, berkata kerajaan memulakan pelbagai langkah komprehensif sebagai sebahagian daripada kerjasama dengan Thailand.
Beliau yang juga Menteri Peralihan Tenaga dan Transformasi Air berkata, jumlah keseluruhan pembiayaan projek itu, termasuk program tebatan banjir dan pembinaan tembok keselamatan di bawah Majlis Keselamatan Negara (MKN), dianggarkan bernilai sekitar RM3 bilion.
""Kita telah memaklumkan kepada kerajaan Thailand bahawa Malaysia meluluskan lokasi bagi kerja-kerja pengorekan muara sungai dan pada masa sama melaksanakan penambahbaikan di Sungai Golok, termasuk pembinaan tembok sungai.
ADVERTISEMENT
""Ini bukan sekadar inisiatif tebatan banjir, malah satu langkah keselamatan negara. Projek ini akan menangani isu banjir secara menyeluruh.
""Apabila siap kelak, ia dijangka dapat mengurangkan insiden banjir serta kerugian berkaitan harta benda, aset dan mata pencarian, bukan sahaja untuk penduduk setempat tetapi juga bagi sektor perniagaan dan infrastruktur kerajaan,"" katanya.
Menjelaskan demikian pada akhir lawatan kerja empat hari beliau ke Thailand hari ini, Fadillah berkata, sebahagian daripada projek masih menunggu kelulusan akhir daripada pihak berkuasa Thailand dan tempoh jangkaan siap ialah tiga tahun dari tarikh pelaksanaan.
Sementara itu, katanya, Tenaga Nasional Berhad (TNB) dan Pihak Berkuasa Penjanaan Elektrik Thailand (EGAT) melengkapkan kajian kebolehlaksanaan bagi menaik taraf kemudahan sambungan grid kuasa antara kedua-dua negara.
Beliau berkata, kedua-dua negara menyedari bahawa sambungan sedia ada yang dibina pada awal 2000-an kini semakin usang dan memerlukan penaiktarafan.
""Apabila Malaysia dan Thailand terus mengintegrasikan lebih banyak tenaga boleh diperbaharui dalam grid masing-masing, kebolehpercayaan sambungan ini menjadi semakin penting.
""Penaiktarafan ini akan membolehkan pertukaran tenaga elektrik rentas sempadan dilakukan dengan lebih cekap dan selamat serta menjadi asas kepada perdagangan tenaga pelbagai hala di bawah inisiatif Grid Kuasa ASEAN (APG),"" katanya.
Semasa lawatan kerja itu, Fadillah turut menzahirkan penghargaan kepada kerajaan Thailand atas layanan mesra yang diberikan.
""Lawatan ini amat bermakna dan berjaya kerana kami berpeluang membincangkan pelbagai projek antara kerajaan,"" katanya.
Beliau turut membuat kunjungan hormat ke atas Timbalan Perdana Menteri, Prasert Jantararuangtong yang juga Menteri Ekonomi Digital dan Masyarakat serta Pengerusi Lembaga Alam Sekitar Kebangsaan, selain seorang lagi Timbalan Perdana Menteri merangkap Menteri Tenaga, Pirapan Salirathavibhaga.
Fadillah juga bertemu Menteri Pertanian dan Koperasi, Narumon Pinyosinwat."
https://www.bharian.com.my/berita/nasional/2025/05/1399960/malaysia-peruntuk-rm3-bilion-untuk-projek-sungai-golok,Malaysia peruntuk RM3 bilion untuk projek Sungai Golok,"BERNAMA - Mei 24, 2025 @ 6:03pm","BANGKOK: Malaysia memperuntukkan kira-kira RM3 bilion bagi Projek Penambahbaikan Muara Sungai Golok, satu inisiatif strategik rentas sempadan dengan Thailand yang bertujuan mengurangkan risiko banjir, melindungi komuniti setempat dan memperkukuh keselamatan negara.
Timbalan Perdana Menteri, Datuk Seri Fadillah Yusof, berkata kerajaan memulakan pelbagai langkah komprehensif sebagai sebahagian daripada kerjasama dengan Thailand.
Fadillah, yang juga Menteri Peralihan Tenaga dan Transformasi Air berkata jumlah keseluruhan pembiayaan projek itu termasuk program tebatan banjir dan pembinaan tembok keselamatan di bawah Majlis Keselamatan Negara (MKN) dianggarkan bernilai sekitar RM3 bilion.
""Kita telah memaklumkan kepada kerajaan Thailand bahawa Malaysia meluluskan lokasi bagi kerja-kerja pengorekan muara sungai, dan pada masa sama melaksanakan penambahbaikan di Sungai Golok, termasuk pembinaan tembok sungai.
""Ini bukan sekadar inisiatif tebatan banjir, malah satu langkah keselamatan negara.
""Projek ini akan menangani isu banjir secara menyeluruh dan apabila siap kelak, ia dijangka dapat mengurangkan insiden banjir serta kerugian berkaitan harta benda, aset dan mata pencarian, bukan sahaja untuk penduduk setempat tetapi juga bagi sektor perniagaan dan infrastruktur kerajaan,"" katanya kepada Bernama pada akhir lawatan kerja empat hari beliau ke Thailand hari ini.
Beliau menjelaskan bahawa sebahagian daripada projek masih menunggu kelulusan akhir daripada pihak berkuasa Thailand, dan tempoh jangkaan siap ialah tiga tahun dari tarikh pelaksanaan.
Sementara itu, Fadillah berkata Tenaga Nasional Berhad (TNB) dan Pihak Berkuasa Penjanaan Elektrik Thailand (EGAT) melengkapkan kajian kebolehlaksanaan bagi menaik taraf kemudahan sambungan grid kuasa antara kedua-dua negara.
Beliau berkata kedua-dua negara menyedari bahawa sambungan sedia ada yang dibina pada awal 2000-an kini semakin usang dan memerlukan penaiktarafan.
""Apabila Malaysia dan Thailand terus mengintegrasikan lebih banyak tenaga boleh diperbaharui dalam grid masing-masing, kebolehpercayaan sambungan ini menjadi semakin penting.
""Penaiktarafan ini akan membolehkan pertukaran tenaga elektrik rentas sempadan dilakukan dengan lebih cekap dan selamat, serta menjadi asas kepada perdagangan tenaga pelbagai hala di bawah inisiatif Grid Kuasa ASEAN (APG),"" katanya.
Semasa lawatan kerja itu, Fadillah turut menzahirkan penghargaan kepada kerajaan Thailand atas layanan mesra yang diberikan.
""Lawatan ini amat bermakna dan berjaya kerana kami berpeluang membincangkan pelbagai projek antara kerajaan,"" katanya.
Fadillah turut mengadakan kunjungan hormat ke atas Timbalan Perdana Menteri Prasert Jantararuangtong, yang juga Menteri Ekonomi Digital dan Masyarakat serta Pengerusi Lembaga Alam Sekitar Kebangsaan, serta Timbalan Perdana Menteri merangkap Menteri Tenaga, Pirapan Salirathavibhaga.
Beliau turut bertemu Menteri Pertanian dan Koperasi Narumon Pinyosinwat. – BERNAMA"
https://www.bharian.com.my/berita/nasional/2025/05/1399957/kkm-rangka-ruu-pemakanan-kawal-nutrisi-rakyat,"KKM rangka RUU Pemakanan, kawal nutrisi rakyat","BERNAMA - Mei 24, 2025 @ 5:55pm","KUALA LUMPUR: Kementerian Kesihatan (KKM) sedang merangka Rang Undang-Undang (RUU) Pemakanan selepas kertas cadangan mengenainya diluluskan oleh Jemaah Menteri.
Timbalan Menteri Kesihatan, Datuk Lukanisman Awang Sauni, bagaimanapun berkata RUU berkenaan tidak akan dibentangkan di Parlimen tahun ini.
""Kita telah membawa satu memorandum ke Jemaah Menteri dan ia diluluskan. Buat masa ini, kita sedang dalam proses merangka RUU itu dan ia akan dibentangkan setelah siap, namun bukan dalam tahun ini,"" katanya kepada pemberita selepas merasmikan penutupan Konvensyen Jurulatih Utama Cara Hidup Anda Terbaik (JU C-HAT) Peringkat Kebangsaan Tahun 2025 di sini hari ini.
Pada Oktober lepas, Pengerusi Jawatankuasa Pilihan Khas Kesihatan Dewan Rakyat Suhaizan Kaiat berkata Akta Pemakanan Malaysia akan digubal untuk mengawal nutrisi makanan rakyat khususnya kanak-kanak.
Selain itu, Lukanisman berkata KKM komited meneruskan usaha membendung obesiti dalam kalangan kanak-kanak dan remaja menerusi penganjuran JU C-HAT Peringkat Kebangsaan Tahun 2025, yang bertujuan menyokong pelaksanaan Pelan Strategik Memerangi Masalah Beban Berganda Malpemakanan Dalam Kalangan Kanak-Kanak Malaysia 2023-2030.
Beliau berkata berdasarkan Laporan Tinjauan Kebangsaan Kesihatan dan Morbiditi (NHMS), prevalens berlebihan berat badan dan obesiti dalam kalangan kanak-kanak terus meningkat.
""Bagi kanak-kanak berumur bawah 5 tahun, kadar ini meningkat daripada 5.6 peratus pada 2019 kepada enam peratus pada 2022.
""Bagi remaja berumur 13 hingga 17 tahun, prevalens meningkat daripada 28.5 peratus pada 2017 kepada 30.5 peratus pada 2022 dan ini menunjukkan bahawa seorang daripada tiga kanak-kanak mengalami masalah berlebihan berat badan atau obesiti,"" katanya.
Lukanisman berkata selain daripada inisiatif JU C-HAT, KKM juga menggunakan pendekatan menyeluruh melalui penubuhan Jawatankuasa Kerja Menangani Masalah Obesiti di Malaysia yang dianggotai oleh pelbagai kementerian, jabatan dan agensi.
Beliau berkata sejak pelaksanaan JU C-HAT pada 2019, sebanyak 1,207 aktiviti dijalankan oleh kumpulan sukarelawan terlatih di seluruh negara.
Konvensyen JU C-HAT anjuran bersama Persatuan CAKNA Sihat Malaysia dan Bahagian Pemakanan KKM itu menghimpunkan lebih 300 peserta terdiri daripada jurulatih, pakar pemakanan, guru serta ibu bapa dari seluruh negara dalam usaha memperkukuh ilmu, perkongsian pengalaman dan jaringan kerjasama ke arah amalan gaya hidup sihat dalam kalangan murid sekolah. – BERNAMA"
https://www.bharian.com.my/berita/nasional/2025/05/1399955/tolong-jangan-halau-saya,"""Tolong jangan halau saya...""",Date Not Found,"ALOR SETAR: ""Saya takut…tolong jangan halau saya.""
Itu rayuan sayu seorang wanita keturunan India yang mendukung bayinya ketika ditemui dalam keadaan cemas dan kebingungan di belakang rumah Pengerusi Surau Madrasatul Huda, Lorong Nyior Setali, di sini.
Kejadian menyentuh hati pada malam Jumaat itu dikongsi oleh Shamsul Anuar Aziz, 44, menerusi akaun aplikasi TikTok miliknya semalam hingga menjadi tular dan mendapat ribuan komen daripada netizen.
Dia menyifatkan pertemuan dengan wanita itu sebagai sesuatu yang menyedarkan nilai sebenar kemanusiaan, tanpa mengira latar belakang dan agama.
""Ketika kejadian jam 8.35 malam, kami baru selesai solat Maghrib. Saya duduk sekejap di luar surau dan nampak seorang wanita India dukung bayi lalu perlahan-lahan di hadapan surau.
""Cara dia jalan, wajah dia, nampak takut, macam orang dalam masalah. Bayinya hanya berbalut kain tuala kuning sambil menggalas beg plastik,"" katanya ketika dihubungi di sini, hari ini.
Berkongsi lanjut, Shamsul Anuar atau dikenali sebagai Shown menerima panggilan daripada sepupunya yang tinggal di belakang rumah, memberitahu ada seorang wanita bersama bayi bersembunyi di kawasan gelap berhampiran.
""Saya terus pergi tengok, bawa dua tiga orang jemaah. Bila sampai, saya nampak dia duduk berselubung, sembunyi belakang kereta. Tempat tu memang gelap.
""Bila saya tegur, dia macam nak lari. Masa tu dia cakap perlahan..""tolong jangan halau saya"". Hati saya terus jadi sebak,""katanya yang tinggal di Kampung Seberang Perak, Lorong Nyior Setali di sini.
Shamsul Anuar berkata dia berjaya menenangkan wanita itu dan memujuknya ke surau bagi mendapatkan tempat yang lebih selamat dan tenteram.
Katanya, wanita itu enggan bercakap banyak kerana masih dalam ketakutan dan trauma.
""Saya kata saya bukan nak halau, saya nak tolong. Dia akhirnya ikut saya ke surau. Kami beri dia tempat duduk, dan cuba tanya elok-elok apa masalah dia.
""Dia kelihatan masih dalam pantang dan lemah, raut wajahnya menunjukkan dia dalam keadaan sangat runsing,"" katanya yang sudah lapan tahun menjadi pengerusi surau berkenaan.
Selepas dipujuk, katanya, wanita itu mula bercerita bahawa dia sebelum itu menumpang di rumah rakannya berhampiram kampung berkenaan yang turut mempunyai keluarga, namun tertekan apabila diminta wang yang tidak mampu dia berikan.
Lebih memilukan, suaminya sedang menjalani hukuman penjara.
""Dia cakap dia lari dari rumah kawan sebab rasa tak selamat. Dia tak ada duit, tak ada tempat nak pergi. Anak dia pun cuma balut dengan tuala, pampers dah lama tak tukar,"" katanya.
Tersentuh dengan nasib yang menimpa wanita itu, Shamsul Anuar dan beberapa ahli jemaah lain bertindak pantas membeli susu, pampers dan makanan untuk bayi itu, serta menyediakan tempat rehat sementara di surau.
Katanya, wanita awal 20-an itu kemudian memberitahu dia mempunyai seorang abang di Pulau Pinang.
""Saya bantu dia hubungi abangnya, dan kami sepakat beli tiket ETS paling akhir malam tu jam 10.18 malam, kami pastikan dia dan bayi tu naik kereta api dengan selamat,"" katanya.
Shamsul Anuar berkata ketika menunggu di stesen ETS, seorang lelaki India turut sama membantu wanita itu mengangkat beg dan dia kelihatan lebih tenang selepas itu.
""Ini pertama kali jadi di surau kami. Tapi saya bersyukur kami diberi peluang bantu dia. Kita tak kira bangsa atau agama, yang penting dia dan bayi selamat,"" katanya.
Shamsul Anuar berkata wanita itu sempat mengucapkan terima kasih sebelum berangkat ke Pulau Pinang.
""Dia ucap terima kasih beberapa kali dan saya kata tak apa nanti hanya doakan kami sihat dan dimurahkan rezeki.
""Bagi saya ini ujian untuk saya dan rakan-rakan jemaah. Kita doakan yang baik-baik untuk wanita itu,"" katanya yang bekerja di Pejabat UMNO di sini."
https://www.bharian.com.my/berita/nasional/2025/05/1399951/nurul-izzah-gesa-parti-beri-40-peratus-kerusi-pilihan-raya-kepada,"Nurul Izzah gesa parti beri 40 peratus kerusi pilihan raya kepada wanita, orang muda","Oleh Mohamed Farid Noh - Mei 24, 2025 @ 5:38pm","JOHOR BAHRU: Timbalan Presiden PKR, Nurul Izzah Anwar berkata parti perlu memperuntukkan sekurang-kurangnya 40 peratus kerusi yang ditandingi dalam pilihan raya untuk calon dalam kalangan wanita dan orang muda.
Beliau berkata, langkah itu satu daripada teras penting digariskan beliau pada selepas berakhirnya Kongres PKR Nasional 2025, hari ini.
""Dalam menuju 24 bulan sebelum Pilihan Raya Umum ke 16 (PRU16), kita mahu garap sepenuhnya kuasa dan juga suara wanita dan anak muda PKR.
""Saya fikir semangat ditunjukkan sepanjang kongres kali ini harus kita kekalkan termasuk semangat setiap kawan kita.
ADVERTISEMENT
""Oleh itu, saya menyeru PKR untuk memperuntukkan sekurang-kurangnya 40 peratus kerusi pilihan raya untuk wanita dan calon muda PKR,"" katanya.
Beliau berkata demikian kepada media selepas berakhir Kongres Nasional PKR2025 di Pusat Konvensyen Antarabangsa Persada, di sini, hari ini.
Ditanya sama ada sesi memujuk pemimpin tewas dalam pemilihan Majlis Pimpinan Pusat (MPP) terutama Datuk Seri Rafizi Ramli, Nurul Izzah berkata, ia proses yang berterusan untuk menjernihkan suasana.
""Saya lega apabila Datuk Seri Saifuddin Nasution Ismail berpeluang menenangkan Datuk Seri Rafizi Ramli, semalam.
""Kita kadang-kadang meluahkan apa dalam hati kita dan lebih mudah sebegitu.... setiap seorang ada beban dan cabaran yang mereka pikul.
""Kita tidak nafikan apa sumbangan dan apa yang dilalui, setiap orang ada cerita mereka sendiri. Ia akan menjadi proses yang berterusan,"" katanya.
Dalam perkembangan lain, Nurul Izzah berkata, antara perkara lain akan ditekankan beliau selepas ini ialah bagaimana merangkul semua kekuatan dan membawa suara petugas dan akar umbi yang mungkin sebelum ini tidak didendangkan.
Katanya, PKR boleh melakukan reformasi dalaman dalam menyediakan parti supaya menjadi lebih kalis cabaran masa depan.
""Mahu tidak mahu, cabaran sebagai sebuah kerajaan, parti haruslah kekal utuh dan ditingkatkan kekuatan idealisme.
""Kami dalam barisan kepimpinan PKR mahu jadi 'mata dan telinga' supaya sentiasa saling mengingatkan dan berlumba melakukan kebaikan.
""Sebaik pulang menunaikan haji nanti, tugas saya bertambah sukar dan berharap semua pihak menyokong pimpinan khususnya dalam mendepani Pilihan Raya Negeri (PRN) Sabah,"" katanya."
https://www.bharian.com.my/berita/nasional/2025/05/1399949/malaysia-akan-terus-perjuang-keadilan-buat-gaza-pm-anwar,Malaysia akan terus perjuang keadilan buat Gaza - PM Anwar,"Oleh BERNAMA - Mei 24, 2025 @ 5:30pm","JOHOR BAHRU: Perdana Menteri, Datuk Seri Anwar Ibrahim berkata Malaysia akan terus memperjuangkan keadilan buat Gaza dan menentang penjajahan Israel.
Beliau berkata sebagai sebuah negara kecil, Malaysia berusaha sebaiknya menyuarakan hak dan pembebasan rakyat Palestin di pentas antarabangsa.
""Memang di banyak negara orang mengharapkan kita berusaha lebih lantang lagi. Saya fikir ini menyedihkan kerana ia menunjukkan kemunafikan dalam sistem politik dunia yang sungguh-sungguh mengaibkan.
""Paling akhir, ada usaha-usaha negara Eropah untuk menyekat penjualan senjata yang baharu ke Gaza. Agak terlambat (kerana) 50,000 wanita dan kanak-kanak yang hari-hari semasa lulus bantuan kemanusiaan, hari itu juga dibom, dunia kelu,"" katanya.
Anwar, yang juga Presiden PKR berkata demikian dalam ucapan penggulungan sebelum menangguhkan Kongres Nasional PKR 2024/2025 yang berakhir hari ini.
Beliau berkata, PKR menghargai pihak yang mempunyai pendirian menyuarakan keadilan terhadap nasib Palestin termasuk kenyataan Paus Leo XIV yang menyeru gencatan senjata segera dilaksanakan di Semenanjung Gaza.
""Kenyataan pertama itu kadang-kadang suaranya itu lebih hebat daripada pemimpin Islam yang lain.
""Jadi, kita akan terus perjuangkan keadilan dan hak menentang penjajahan, penjajahan mana-manapun kita tentang termasuk penjajahan Israel ke atas bumi Gaza,"" katanya.
Agensi berita Anadolu pada 13 Mei melaporkan sekurang-kurangnya 52,908 rakyat Palestin maut dalam serangan genosid yang dilancarkan Israel sejak Oktober 2023.
Pada November lalu, Mahkamah Jenayah Antarabangsa mengeluarkan waran tangkap terhadap Perdana Menteri Israel Benjamin Netanyahu dan bekas Menteri Pertahanannya, Yoav Gallant atas tuduhan jenayah perang dan jenayah terhadap kemanusiaan di Gaza.
Israel juga berdepan kes genosid di Mahkamah Keadilan Antarabangsa kerana melakukan serangan di kawasan berkenaan."
https://www.bharian.com.my/berita/nasional/2025/05/1399947/pegawai-daerah-nilai-prestasi-semua-pengerusi-jpkk-ketua-kampung-di,"Pegawai Daerah nilai prestasi semua pengerusi JPKK, ketua kampung di Perak untuk lantikan semula","Oleh BERNAMA - Mei 24, 2025 @ 5:26pm","IPOH: Pegawai Daerah di negeri ini akan menilai prestasi 829 Pengerusi Jawatankuasa Pembangunan dan Keselamatan Kampung (JPKK) atau ketua kampung yang akan tamat perkhidmatan pada 31 Mei ini untuk menyambung atau menamatkan perkhidmatan mereka.
Menteri Besar, Datuk Seri Saarani Mohamad berkata beberapa kriteria dinilai antaranya prestasi sepanjang tempoh perkhidmatan selain faktor umur dan kesihatan seperti ditetapkan Kementerian Kemajuan Desa dan Wilayah (KKDW).
""Setiap ketua kampung hanya boleh berkhidmat hingga had umur 65 tahun. Selain itu, jika seorang ketua kampung itu mempunyai masalah kesihatan yang serius dan tidak mampu meneruskan perkhidmatan, kita terpaksa menggantikan dengan yang lain.
""Ketua kampung yang dilantik semula kita harap lantikan ini akan menyemarakkan semangat kita membangunkan negeri. Yang tidak dilantik jangan patah hati, teruslah beri sumbangan dan idea,"" katanya.
Beliau berkata demikian ketika berucap pada Majlis Anugerah Desa Sejahtera dan Anugerah Sejati MADANI yang turut dihadiri Pengerusi Jawatankuasa Pembangunan Luar Bandar, Perladangan, Pertanian dan Industri Makanan negeri, Datuk Mohd Zolkafly Harun di Bangunan Perak Darul Ridzuan, di sini hari ini.
Pada majlis itu, Kampung Jaya Setia dari daerah Kuala Kangsar dinobatkan sebagai johan Anugerah Sejati MADANI 2024 dengan membawa pulang piala iringan dan hadiah kemenangan berupa peruntukan projek infra berjumlah RM100,000.
Kampung Telaga Nenas dari daerah Manjung pula menjadi johan Anugerah Desa Sejahtera Negeri Perak 2024 dengan menerima piala iringan dan hadiah kemenangan berupa penyaluran ke akaun JPKK berjumlah RM10,000
– BERNAMA"
https://www.bharian.com.my/berita/nasional/2025/05/1399945/pemimpin-perlu-berada-dalam-satu-jemaah-ada-tekad-bersama-baik,"Pemimpin perlu berada dalam satu jemaah, ada tekad bersama baik tindakan atau pemikiran - Anwar","Oleh Mohamed Farid Noh - Mei 24, 2025 @ 5:22pm","JOHOR BAHRU: Datuk Seri Anwar Ibrahim menegaskan barisan pemimpin dalam PKR perlu berada dalam satu jemaah, dengan memiliki tekad untuk bersama baik dari segi pemikiran mahupun tindakan.
Presiden PKR itu berkata sifat kebersamaan penting meskipun wujud perbezaan dalam kalangan pemimpin yang membarisi parti termasuk mereka yang sudah lama berjuang dalam PKR.
Memberi contoh bekas Timbalan Presiden PKR, Datuk Seri Rafizi Ramli dan bekas Naib Presiden, Nik Nazmi Nik Ahmad, Anwar mengakui kedua-dua pemimpin itu sudah lama berjuang dalam PKR.
Namun, katanya apabila berada dalam satu jemaah, pemimpin tidak kiralah yang sudah lama berjang perlu ada tekad untuk bersama.
""Tentunya kita tahu sebagai jemaah, kita mewakili pelbagai sosok dan ragam. Namun bila dalam jemaah, perlu ada satu tekad untuk bersama.
""Perlu ada satu wadah, satu 'wahdatul fikr' atau satu pemikiran dan bentuk amal yang sama.,,, boleh berbeza dalam lingkungan, namun akhirnya kita perlu bersama (dalam perjuangan),"" katanya.
Beliau berkata demikian ketika berucap pada sesi penggulungan pada hari terakhir Kongres PKR Johor 2025, di sini, hari ini.
Terdahulu, bekas Setiausaha Agung PKR, Datuk Seri Saifuddin Nasution Ismail ketika berucap pada sesi sama, menyeru Anwar supaya segera memujuk mana-mana pemimpin yang terluka hati dan 'terbakar' akibat pemilihan Majlis Pimpinan Pusat (MPP) semalam.
Kongres Nasional PKR 2025 menyaksikan beberapa perubahan dalam barisan kepimpinan utama parti termasuk kekalahan beberapa penyandang jawatan utama.
Nurul Izzah yang juga bekas Naib Presiden menewaskan Rafizi, sekali gus merampas kedudukan Timbalan Presiden, sementara Nik Nazmi satu-satunya penyandang yang tewas dalam saingan mempertahan kedudukan empat Naib Presiden.
Mengulas lanjut, Anwar yang juga Ahli Parlimen Tambun mengakui dalam naratif dan perbincangan untuk menghadapi pemilihan MPP, ada tindakan sesetengah pemimpin parti keterlaluan dan merosakkan parti.
""Namun kita akhirnya perlu terima teguran dan ambil sikap berlapang dada.
""Saya meneliti semua cadangan, teguran dan pandangan termasuk kritikan (ketika kempen pemilihan MPP dan kongres berlangsung).
""Lazimnya saya dengar dengan tekun semuanya, jika kita mahu pimpin parti, jika ada kelemahan, perlu diatasi,"" katanya.
Anwar pada masa sama mengarahkan pimpinan PKR yang menang dalam pemilihan MPP semalam supaya segera bermuhasabah.
""Arahan pertama saya adalah semua MPP, Angkatan Mudah Keadilan (AMK) dan Wanita, yang menang pemilihan perlu bermuhasabah.
""Dengar teguran dan terima arahan kerana perubahan perlu bermula dari atas
""Saya beri amaran jika kita sesama pimpinan dan ahli tidak bermuhasabah dan merapatkan semula hubungan, maka kita sesama ahli akan bertempur nanti,"" katanya."
https://www.bharian.com.my/berita/nasional/2025/05/1399940/mef-senaraikan-kelebihan-keburukan-lanjut-usia-persaraan-kepada-65,"MEF senaraikan kelebihan, keburukan lanjut usia persaraan kepada 65 tahun","Tuty Haryanti Ahmad Rodzi - Mei 24, 2025 @ 5:13pm","KUALA LUMPUR: Cadangan meningkatkan umur persaraan di Malaysia kepada 65 tahun harus dilaksanakan dengan pendekatan seimbang dan pragmatik untuk menangani realiti ekonomi, dinamik pasaran kerja dan keperluan majikan yang sering berubah.
Presiden Persekutuan Majikan-Majikan Malaysia (MEF), Datuk Dr Syed Hussain Syed Husman, berkata ini kerana tidak semua bidang kerjaya sesuai untuk mereka yang mencapai usia demikian.
Menghargai cadangan dikemukakan Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said itu, beliau berkata syor itu pada dasarnya adalah idea yang baik.
ADVERTISEMENT
Dalam keadaan Malaysia menuju ke arah negara menua menjelang 2030, katanya, adalah tepat untuk membincangkan strategi mampan bagi memanfaatkan potensi penuh tenaga kerja yang berpengalaman.
""Pada dasarnya, melanjutkan usia persaraan adalah idea yang baik. Rakyat Malaysia hidup lebih lama, lebih sihat dan ramai pekerja yang lebih tua sebenarnya memiliki pengalaman, kemahiran dan pengetahuan institusi yang berharga.
""Mengekalkan individu sedemikian boleh meningkatkan produktiviti dan kesinambungan, terutamanya dalam sektor yang banyak bergantung pada modal intelektual, kepimpinan dan bimbingan,"" katanya kepada BH.
Namun, beliau berkata, pekerjaan yang memerlukan input fizikal, ketahanan tinggi dan disebabkan oleh kemajuan teknologi serta automasi, tidak akan sesuai dan praktikal untuk terus diisi mereka yang melebihi umur persaraan semasa 60 tahun.
""Dalam keadaan demikian, pekerja yang lebih tua akan menghadapi cabaran untuk meningkatkan kemahiran dan mempelajari kemahiran baharu untuk kekal relevan,"" katanya.
Selain itu, Syed Hussain berkata, kebimbangan utama majikan yang perlu diambil kira adalah memastikan kemajuan kerjaya berterusan untuk pekerja muda.
""Jika pekerja lebih tua kekal lebih lama dalam peranan mereka, kelewatan naik pangkat akan berlaku, sekali gus membawa kepada pengasingan dan kehilangan bakat yang lebih muda.
""Malah, peluang untuk graduan baharu juga terhad sekiranya umur persaraan ditangguhkan seperti ketika umur persaraan minimum dinaikkan kepada 60 tahun daripada 55 tahun pada 2013,"" katanya.
Susulan itu, beliau menyarankan beberapa penyelesaian dan langkah proaktif boleh dilaksanakan, antaranya memastikan kriteria yang jelas untuk pekerja dikekalkan melepasi umur 60 tahun.
""Ia termasuk hanya pekerja yang sihat, produktif, berdisiplin dan dalam peranan yang kekal relevan, harus dipertimbangkan untuk pekerjaan selepas usia persaraan. Selain itu, sambungan perkhidmatan perlu secara sukarela, selektif dan tidak automatik.
""Ia hendaklah dibuat atas keputusan bersama berdasarkan prestasi dan keperluan organisasi. Perlu juga menyediakan program kemahiran semula dan peningkatan kemahiran yang berkaitan,"" katanya.
Syed Hussain berkata, MEF terbuka menyokong peralihan yang tersusun dan terancang secara sukarela bagi melanjutkan usia persaraan melebihi 60 tahun untuk pekerjaan terpilih.
Katanya, MEF percaya ia adalah pendekatan menang-menang untuk ekonomi, perniagaan dan masyarakat, namun hanya akan berjaya jika dilaksanakan dengan ciri-ciri tertentu.
""Ciri-ciri itu seperti melindungi peluang pekerjaan untuk generasi muda dan fokus pada kebolehpasaran pekerja yang lebih tua berdasarkan merit, kesihatan serta yang berkaitan.
""Selain itu, menggalakkan inovasi dan pengembangan perniagaan untuk menyerap tenaga kerja yang semakin meningkat,"" katanya.
Mengulas saranan menurunkan umur persaraan kepada 55 tahun, Syed Hussain berkata, secara amnya ia tidak praktikal terutamanya dalam konteks penuaan penduduk di Malaysia, ketidakcukupan simpanan persaraan dan keperluan ekonomi negara.
""Pilihan persaraan fleksibel dan bersasar lebih praktikal dan menjadi jalan tengah lebih realistik serta mampan,"" katanya.
Justeru, beliau berkata, MEF mengalu-alukan dialog berterusan dengan penggubal dasar dan pemegang taruh berkaitan untuk menghasilkan rangka kerja yang inklusif, berdaya saing dan mampan untuk memenuhi keperluan jangka panjang Malaysia.
Semalam, lebih 15,000 pembaca Berita Harian Online menolak cadangan usia persaraan dilanjutkan kepada 65 tahun, berbanding 60 tahun ketika ini. Lebih menarik, kebanyakan pembaca mencadangkan usia persaraan diturunkan kepada 55 tahun."
https://www.bharian.com.my/berita/nasional/2025/05/1399938/pkr-perlu-gencatan-senjata-6-bulan-syor-lantik-rafizi-timbalan,"PKR perlu 'gencatan senjata' 6 bulan, syor lantik Rafizi Timbalan Presiden II - Penganalisis",Date Not Found,"KUALA LUMPUR : PKR perlu melakukan 'gencatan senjata' membabitkan semua peringkat kepemimpinan bagi tujuan meredakan ketegangan yang berlaku sepanjang tempoh pemilihan parti itu.
Pensyarah Kanan Jabatan Sains Politik, Pentadbiran Awam dan Pengajian Pembangunan Universiti Malaya (UM), Dr Mohammad Tawfik Yaakub, berkata mereka perlu melantik sebahagian pemimpin yang tewas untuk berada dalam saf kepemimpinan tertinggi.
""PKR kena lakukan 'gencatan senjata' melibatkan semua pemimpin dalam tempoh enam bulan untuk meredakan ketegangan dan menilai kesetiaan pemimpin yang tewas dalam pemilihan.
""Jika mereka terus kekal dalam parti selepas enam bulan, maka barulah PKR ambil jalan melantik pemimpin yang tewas untuk menganggotai kepimpinan parti menerusi secara lantikan.
""Jika parti mahu lebih kuat, ambil tindakan luar biasa dengan mewujudkan jawatan lantikan sebagai Timbalan Presiden II dengan melantik (Datuk Seri) Rafizi (Ramli) menyandang jawatan lantikan itu,"" katanya kepada BH, sambil menjelaskan tempoh enam bulan itu bagi mengukur tahap kesetiaan mereka khususnya menjelang Pilihan Raya Negeri (PRN) Sabah.
Katanya, tiada keperluan PKR untuk memujuk Rafizi jika beliau merajuk kerana sepanjang kempen, beliau habis-habisan menyerang parti, malah kini menjadi tugas berat pula kepada parti untuk merawat kesan serangan berkenaan.
""Jika musuh parti lawan yang menyerang kita faham, tetapi ini orang nombor dua dalam hierarki parti sudah semestinya memberi kesan besar kepada PKR,"" katanya.
Pemilihan PKR yang berakhir semalam menyaksikan Rafizi tewas dalam saingan merebut jawatan Timbalan Presiden PKR, ke atas Nurul Izzah Anwar.
Turut tewas dalam mempertahan jawatan disandang, Menteri Sumber Asli dan Kelestarian Alam, Nik Nazmi Nik Ahmad, yang tersingkir dalam perebutan jawatan Naib Presiden PKR.
Sementara itu, Pengarah Eksekutif ILHAM Centre, Hisomuddin Bakar berkata, pendedahan berani Rafizi dalam siri kempen yang dilihat seolah-olah menyerang partinya sendiri, mempengaruhi perwakilan untuk menyokong Nurul Izzah.
""Apabila saya menemubual sebahagian perwakilan, mereka menyatakan takut dan khuatir dengan elemen yang ditampilkan dalam siri jelajah HIRUK (Jelajah Hidupkan Idealisme Reformasi Dalam Ujian Kuasa) dimana pendedahan sangat agresif (oleh Rafizi) dan sebahagian mereka merasakan ia menakutkan mereka, sekali gus boleh memberi implikasi buruk PKR dalam kerajaan.
""Ia sedikit sebanyak membuat gangguan kepada anggota untuk membuat keputusan memilih. Akhirnya, mereka membuat pertimbangan kepentingan parti lebih utama. Maka (undi mereka) berpindah kepada tawaran yang menyatukan parti. Kempen yang ditampilkan Nurul Izzah ini memberikan pola sokongan pengundi atas pagar,"" katanya."
https://www.bharian.com.my/berita/nasional/2025/05/1399936/satu-lagi-denda-berat-berkait-kesalahan-haji-musim-ini-diumumkan,Satu lagi denda berat berkait kesalahan haji musim ini diumumkan Arab Saudi,"Oleh BERNAMA - Mei 24, 2025 @ 5:08pm","RIYADH: Kementerian Dalam Negeri Arab Saudi mengumumkan denda sehingga 100,000 riyal Saudi (AS$26,670) akan dikenakan terhadap mana-mana individu memohon sebarang jenis visa lawatan bagi pihak individu yang menunaikan atau cuba menunaikan ibadah haji tanpa permit sah, atau yang memasuki atau tinggal di Makkah dan kawasan Tanah Suci dari 1 Zulhijjah hingga 14 Zulkaedah 1446 Hijrah.
Jumlah denda akan digandakan mengikut bilangan individu yang diberikan visa lawatan dan melanggar peraturan itu, lapor Agensi Berita Saudi (SPA).
Kementerian berkenaan menyeru orang ramai agar mematuhi segala peraturan dan arahan berkaitan ibadah haji, yang bertujuan memastikan keselamatan serta kelancaran urusan jemaah dalam menunaikan ibadah.
Orang awam turut digalakkan melaporkan sebarang pelanggaran dengan menghubungi talian 911 bagi kawasan Mekah, Madinah, Riyadh dan Wilayah Timur, atau 999 bagi kawasan lain di seluruh Kerajaan Arab Saudi.
– BERNAMA-SPA"
https://www.bharian.com.my/berita/nasional/2025/05/1399928/nurul-izzah-itu-saudara-saudari-yang-pilih-anwar,'Nurul Izzah itu saudara-saudari yang pilih' - Anwar,"Mohamed Farid Noh - Mei 24, 2025 @ 4:51pm","JOHOR BAHRU: Datuk Seri Anwar Ibrahim mengimbau keadaan PKR dan juga keluarganya semasa beliau kali pertama dimasukkan ke dalam penjara sewaktu parti baru mula bertapak tanpa ada dana dan juga penggerak.
Menceritakan peristiwa 26 tahun lalu itu, Perdana Menteri yang juga Presiden PKR, berkata keadaan itu memaksa isterinya, Datuk Seri Dr Wan Azizah Wan Ismail dan anak sulung mereka, Nurul Izzah melangkah ke 'medan tempur'.
Dalam situasi getir pada 1999 itu, jelasnya, Dr Wan Azizah memikul tanggungjawab memimpin parti, manakala Nurul Izzah pula terpaksa meninggalkan pengajian universiti untuk membantu perjuangan PKR secara aktif.
""Bagi pihak Azizah yang pegang benteng (pimpinan PKR) ini agak lama, saya ucapkan terima kasih. Orang bangkitkan, isu isteri, anak waktu kita bertempur dulu. Ketika itu PKR tiada kongres, tiada perbincangan panjang.
ADVERTISEMENT
""Siapa hendak pegang obor pada waktu itu, saya lepaskan (pimpinan parti) begitu sahaja kerana saya masuk penjara. Waktu itu tiada dana parti, tiada jentera parti. Waktu itu, tidak timbul (isu) keluarga dan nepotisme.
""Saya hendak singgung perkara itu supaya ahli-ahli lihat dan tanya kepada yang lama-lama (ahli PKR), waktu itu apa pilihan kita? Siapa yang pegang obor? Ketika itu Azizah pegang dan Izzah pula dalam keadaan terpaksa tinggalkan universiti,"" katanya.
Membangkitkan perkara itu dalam ucapan penggulungan Kongres Nasional PKR 2025, di sini hari ini, Pengerusi Pakatan Harapan (PH) itu, berkata Nurul Izzah ketika itu terpaksa menjadi 'dewasa'.
""Ya, Azizah saya pilih pada masa itu, saya terpaksa buat keputusan segera ketika itu, namun Nurul Izzah saudara-saudari yang pilih (jawatan timbalan presiden),"" katanya yang menolak dakwaan PKR kini berubah menjadi parti nepotisme.
Dalam saingan bagi jawatan nombor dua parti, Nurul Izzah Anwar yang juga bekas Ahli Parlimen Permatang Pauh memperoleh 9,803 undi untuk menewaskan penyandang yang juga Menteri Ekonomi, Datuk Seri Rafizi Ramli yang meraih 3,866 undi.
Anwar yang juga Ahli Parlimen Tambun turut menyeru setiap ahli meneruskan perjuangan PKR kerana kejayaan bergantung pada komitmen semua terhadap masa depan parti.
""Saya nak ingatkan semua untuk teruskan bekerja kerana tiada jaminan masa depan seseorang selain kerja dan amal. Saya di sini sementara ada kudrat dan kesihatan yang mengizinkan,"" katanya."
https://www.bharian.com.my/berita/nasional/2025/05/1399920/keputusan-pemilihan-pkr-beri-petunjuk-jelas-hala-tuju-masa-depan,"Keputusan pemilihan PKR beri petunjuk jelas hala tuju masa depan parti, negara","Oleh BERNAMA - Mei 24, 2025 @ 4:40pm","JOHOR BAHRU: Keputusan pemilihan Parti Keadilan Rakyat (PKR) memberikan petunjuk jelas mengenai hala tuju masa depan parti itu serta negara, kata Naib Presiden, PKR Datuk Seri Amirudin Shari.
Beliau yang juga Menteri Besar Selangor itu berkata barisan kepimpinan baharu yang dipilih perwakilan perlu memainkan peranan penting dalam memastikan PKR terus menjadi parti induk dalam pentadbiran kerajaan pada masa akan datang.
""Setelah melalui proses yang mencabar dan getir, kita kini berada di titik akhir bagi memuktamadkan Kongres Nasional. Ini bermakna kita telah membentuk satu lapisan kepimpinan baharu untuk memikul harapan anggota parti serta rakyat Malaysia,"" katanya.
Beliau berkata demikian ketika menggulung perbahasan ucapan dasar Presiden pada Kongres Nasional Tahunan PKR 2024/2025 di Pusat Konvensyen Antarabangsa Persada di sini hari ini.
Amirudin yang juga Pengerusi Majlis Pimpinan Negeri Selangor berkata kepimpinan baharu juga perlu bersedia memastikan PKR kekal relevan dalam kerajaan serta mendukung kepimpinan Presiden, Datuk Seri Anwar Ibrahim untuk penggal kedua sebagai Perdana Menteri.
Naib Presiden PKR, Datuk Seri R Ramanan pula menekankan kepentingan semua ahli parti menguasai semula naratif dan persepsi di media sosial menjelang Pilihan Raya Umum ke-16 (PRU16).
Beliau berkata selepas menjadi kerajaan, parti itu menjadi terlalu selesa sehingga mengabaikan aspek komunikasi strategik di platform digital sekali gus mendedahkan parti kepada fitnah oleh pihak lawan.
""Saya yakin dengan strategi yang betul dan gerak kerja tersusun, kita mampu menawan kembali medan media sosial serta membawa kemenangan kepada Pakatan Harapan dalam PRU16 dan memastikan Datuk Seri Anwar Ibrahim kekal sebagai Perdana Menteri,"" katanya.
Sementara itu, Naib Presiden, Datuk Seri Aminuddin Harun pula mencadangkan agar tiga isu utama yang menimbulkan keresahan rakyat, iaitu pelaksanaan e-invois, penyelarasan subsidi gas untuk peniaga kecil dan penyelarasan harga petrol ditangani segera oleh kerajaan.
Beliau berkata semua isu berkenaan berisiko menggugat sokongan rakyat jika tidak ditangani secara cermat menjelang PRU akan datang.
Seorang lagi naib presiden, Chang Lih Kang pula menyeru seluruh ahli PKR kembali memberi tumpuan kepada usaha memenangi PRU16 serta Pilihan Raya Negeri (PRN) Sabah yang dijangka diadakan tidak lama lagi.
""Fokus kita sebagai parti politik adalah untuk menang pilihan raya. Kita perlu bekerja keras memastikan PKR kekal dalam kerajaan pusat dan Presiden kita terus menjadi Perdana Menteri,"" katanya.
Beliau turut mencabar sayap Angkatan Muda Keadilan (AMK) untuk segera memulakan gerak kerja di kawasan sukar yang masih belum dikuasai oleh PKR.
Sementara itu, Ketua AMK, Muhammad Kamil Abdul Munim berkata setiap ahli PKR bertanggungjawab memberi penerangan yang berkesan mengenai dasar serta inisiatif yang dilaksanakan kerajaan memandangkan terdapat rakyat yang masih tidak mengetahui manfaat disediakan.
Ketua Wanita PKR, Fadhlina Sidek pula mengingatkan kepada semua ahli supaya terus setia dan meletakkan kepercayaan penuh kepada kepimpinan baharu bagi membawa parti ke arah yang lebih gemilang.
– BERNAMA"
https://www.bharian.com.my/berita/nasional/2025/05/1399916/prn-sabah-pkr-perlu-dapat-jumlah-kerusi-munasabah-anwar,PRN Sabah: PKR perlu dapat jumlah kerusi munasabah - Anwar,"Oleh Mohamed Farid Noh - Mei 24, 2025 @ 4:19pm","JOHOR BAHRU: PKR perlu mendapat kerusi yang munasabah bagi menghadapi Pilihan Raya Negeri (PRN) Sabah, kata Datuk Seri Anwar Ibrahim.
Anwar yang juga Perdana Menteri berkata, beliau juga sudah berbincang dengan rakan gabungan termasuk Presiden UMNO, Datuk Seri Dr Ahmad Zahid Hamidi dan Pengerusi Gabungan Rakyat Sabah (GRS), Datuk Seri Hajiji Noor yang juga Ketua Menteri Sabah.
""Saya dah bincang dengan Ahmad Zahid, Hajiji dan pemimpin lain dalam GRS dan memutuskan kerjasama boleh diadakan bagi menghadapi PRN Sabah.
""Namun PKR harus diberi peluang mendapat kerusi munasabah untuk sama-sama berjuang di Sabah (PRN),"" katanya.
Beliau berkata demikian ketika berucap pada sesi penggulungan Presiden PKR, pada hari terakhir Kongres PKR Johor 2025, di sini, hari ini.
Terdahulu, pada sesi penggulungan Timbalan Presiden Nurul Izzah Anwar dilaporkan PKR menuntut sekurang-kurangnya 13 kerusi untuk ditandingi pada PRN Sabah.
Nurul Izzah yang digelar Puteri Reformasi mencadangkan Presiden PKR berbincang dengan rakan gabungan Kerajaan Perpaduan bagi berdepan PRN Sabah tidak lama lagi.
Dalam pada itu, Anwar mengarahkan pimpinan PKR membabitkan Timbalan Presiden dan Naib Presiden parti yang baharu diumumkan, supaya memulakan gerakan jentera bagi berhadapan pilihan raya.
""Saya arahkan gerakan jentera pilih raya sekarang. Pemimpin yang akan ke Makkah, namun sebelum beliau pergi perlu menggerakkannya segera.
""Pada 29 Mei depan, selepas selesai sidang Kemuncak ASEAN, Majlis Kerjasama Teluk (GCC) dan China, PKR akan adakan Mesyuarat Khas Biro Politik PKR untuk bincangkan isu PRN Sabah,"" katanya."
https://www.bharian.com.my/berita/nasional/2025/05/1399908/mesyuarat-khas-biro-politik-pkr-akhir-bulan-ini-tumpu-prn-sabah,"Mesyuarat khas Biro Politik PKR akhir bulan ini, tumpu PRN Sabah - Anwar","BERNAMA - Mei 24, 2025 @ 3:52pm","JOHOR BAHRU: Biro Politik PKR akan mengadakan mesyuarat khas pada 29 Mei ini bagi membincangkan mengenai persediaan bagi menghadapi Pilihan Raya Negeri (PRN) Sabah.
Presiden PKR yang juga Perdana Menteri, Datuk Seri Anwar Ibrahim, berkata mesyuarat khas itu, akan menumpukan kepada program pilihan raya.
""Mungkin dalam beberapa hari ini, sebelum ramai yang akan ke Makkah dan ada pemimpin kita ke sana, (saya) turut mendoakan mudah-mudahan (mereka) mendapat haji yang mabrur.
""…tapi sementara sebelum dia pergi, sebaik sahaja selesai ASEAN, Sidang Kemuncak ASEAN-Majlis Kerjasama Teluk (GCC)-China, mungkin 29 hari bulan ini kita akan adakan mesyuarat biro politik untuk rangka program PRN Sabah,"" kata beliau.
ADVERTISEMENT
Anwar berkata demikian dalam ucapan penggulungan sekali gus menangguhkan Kongres Nasional tahunan PKR 2024/2025, yang berakhir hari ini.
Mengulas lanjut, Anwar yang juga Pengerusi Pakatan Harapan (PH) berkata perbincangan bersama Pengerusi Barisan Nasional (BN) Datuk Seri Dr Ahmad Zahid Hamidi dan Pengerusi Gabungan Rakyat Sabah (GRS) Datuk Seri Hajiji Noor, untuk bekerjasama juga telah diadakan.
""Saya telah bincang untuk memastikan kerjasama boleh dilakukan dengan syarat suatu pengiktirafan tentang usaha Keadilan dan PH, supaya diberikan peluang untuk bersama-sama bekerja memperjuangkan dan membela nasib rakyat Sabah,"" katanya.
Anwar yang juga Menteri Kewangan, turut memberikan jaminan bahawa PKR dan Pakatan Harapan (PH) akan memperoleh jumlah kerusi Dewan Undangan Negeri yang munasabah untuk ditandingi pada pilihan raya negeri akan datang.
Terdahulu, Timbalan Presiden Nurul Izzah Anwar dalam penggulungan ucapan dasar Presiden, mahu PKR diberikan sekurang-kurangnya 13 kerusi untuk ditandingi pada pilihan raya negeri itu dan mencadangkan Presiden parti berbincang dengan rakan gabungan Kerajaan Perpaduan. -- BERNAMA"
https://www.bharian.com.my/berita/nasional/2025/05/1399905/anwar-beri-jaminan-kerajaan-tak-naik-harga-ron95-untuk-rakyat,Anwar beri jaminan kerajaan tak naik harga RON95 untuk rakyat,"Oleh Mohamed Farid Noh - Mei 24, 2025 @ 3:48pm","JOHOR BAHRU: Datuk Seri Anwar Ibrahim memberi jaminan bahawa kerajaan tidak akan menaikkan harga petrol RON95 untuk rakyat negara ini.
Perdana Menteri mengakui cadangan untuk menaikkan harga RON95 itu pernah dibentangkan di Kabinet sebelum ini, namun beliau tidak bersetuju dengannya.
""Saya sedang fikirkan isu subsidi petrol RON95... ada yang minta harganya dinaikkan untuk rakyat.
""Namun, saya tak setuju naikkan (tetapi) harga petrol RON95 boleh diturunkan sedikit demi sedikit mengikut masa dan harga pasaran.
""Namun harga petrol untuk empat juta orang rakyat asing di negara ini yang perlu dinaikkan... orang asing nikmati RM3 hingga RM4 bilion subsidi. Mungkin selepas ini, nak beli petrol RON95 kena tunjuk kad pengenalan,"" katanya
Beliau yang juga Presiden PKR berkata demikian ketika berucap pada sesi penggulung sempena hari terakhir Kongres Nasional PKR 2025 hari ini.
Pada 18 Oktober lalu, ketika membentangkan Belanjawan 2025, Anwar menyentuh isu penyasaran subsidi petrol RON95 yang dijangka dilaksanakan pertengahan tahun ini.
Tujuan cadangan berkenaan menurut Anwar yang juga Menteri Kewangan, boleh menjimatkan sehingga RM8 bilion hasil 40 peratus subsidi petrol RON95 yang dinikmati warga asing dan golongan maha kaya ketika ini.
Penjimatan itu nanti, katanya akan dimanfaatkan untuk kesejahteraan rakyat terbanyak, membiayai pembangunan kemudahan pendidikan, kesihatan serta pengangkutan awam di negara ini.
Justeru, Perdana Menteri menegaskan rakyat tidak harus musykil dengan pendekatan kerajaan yang akan mempertahankan kepentingan rakyat terbanyak.
Mengulas lanjut, Anwar berkata, tiada negara di dunia yang memberi subsidi petrol kepada golongan maha kaya termasuk yang memiliki deretan kereta mewah.
""Mana ada negara yang beri subsidi petrol pada yang ada Rolls-Royce terutama lima peratus golongan yang maha kaya negara ini.
""Namun golongan lima peratus ini suruh kita pertahankan mereka supaya dapat terus nikmati subsidi petrol,"" katanya.
Perdana Menteri turut memberi jaminan meneliti semula subsidi gas dan gas asli cecair (LNG), dengan kerajaan akan membaiki isu berkenaan, selain gesaan untuk melihat semula e-Invoice.
""e-Invoice kita akan kaji, ia sangat penting untuk negara tidak kehilangan hasil,"" katanya.
Anwar turut menegur PKR tentang penyampaian isu subsidi elektrik kepada rakyat yang dilihat masih lemah, sehingga masyarakat gagal memahami hasrat kerajaan.
""Malaysia adalah negara paling tinggi subsidi. Subsidi elektrik sebanyak 85 peratus (rakyat) tak terkesan, namun cara kita sampaikan amat lemah kepada rakyat.
""Namun diakui isu gas LNG akan diteliti semula supaya ia tidak membebankan syarikat kecil yang diakui terbeban dengannya,"" katanya."
https://www.bharian.com.my/berita/nasional/2025/05/1399899/gaji-cukup-cukup-makan-majikan-pegang-kuasa-graduan-dipaksa-terima,"Gaji cukup-cukup makan: Majikan pegang 'kuasa', graduan dipaksa terima meskipun tak setimpal - Penganalisis","Oleh Mahani Ishak - Mei 24, 2025 @ 3:35pm","KUALA LUMPUR: Faktor persaingan tinggi untuk merebut jawatan yang terhad, ditambah pula lambakan graduan dalam bidang tertentu meletakkan 'kuasa' di tangan majikan termasuk untuk menentukan gaji permulaan yang dibayar.
Perkara itu dimaklumkan Penganalisis Ekonomi INCEIF University, Prof Dr Baharom Abdul Hamid, dengan graduan dipaksa untuk menerima saja gaji rendah yang dibayar majikan meskipun ia tidak setimpal dengan kelayakan.
Justeru, beliau berkata keberanian politik atau 'political will' tinggi amat diperlukan di peringkat kerajaan untuk mengatasi isu ini, khususnya dasar untuk tidak terlalu tunduk kepada majikan yang membuatkan struktur gaji di negara tidak berkembang selari perkembangan semasa.
Mengulas lanjut, katanya ada segelintir majikan cenderung memainkan sentimen kononnya kenaikan gaji akan menyebabkan kos ditanggung syarikat meningkat, selain perusahaan berisiko gulung tikar dan pasaran tidak kompetitif.
""Jelas sekali pandangan itu tidak berasas berikutan gaji graduan negara ini sudah sekian lama tidak berkembang, malah sejak 1990-an pergerakan gaji permulaan terlalu perlahan.
""Dahulu, graduan yang menerima gaji agak selesa berada dalam kelompok M40, tetapi dengan gaji sama sekarang mereka berada dalam pengkelasan B40,"" katanya.
Beliau berkata demikian mengulas laporan muka depan BH semalam mengenai isu pemegang ijazah di negara ini menerima gaji bulanan di bawah RM3,000 atau 'cukup-cukup makan' berkait rapat dengan struktur dan pola ekonomi dalam tempoh masa 20 hingga 30 tahun ini, menyebabkan masyarakat terperangkap dalam keadaan 'middle income trap'.
Namun beliau berkata, jika nilai ekonomi negara meningkat, graduan berpeluang memperoleh kerjaya dengan gaji berpatutan dan sesuai dengan kelulusan mereka.
Bagaimanapun Baharom berkata, struktur gaji tidak berkembang didorong ketidaksepadanan antara keperluan pasaran dan penawaran graduan.
""Ini kerana masih ramai siswazah mengambil jurusan yang tidak lagi relevan dengan industri semasa, menyebabkan mereka terpaksa memilih pekerjaan di luar bidang atau bergaji rendah berbanding kelayakan mereka.
""Di samping itu, ia disebabkan struktur gaji minimum tidak menyeluruh yang mana tumpuan industri ketika ini hanya kepada kumpulan berpendapatan rendah tanpa memberi perhatian serius kepada kelompok graduan baharu,"" katanya.
Tambah Baharom, kekurangan kemahiran insaniah atau 'soft skills' dalam kalangan graduan berpunca daripada sistem pendidikan yang terlalu menekankan kemahiran menghafal dan lulus peperiksaan.
""Ramai graduan tidak dilatih untuk berkomunikasi dengan baik, menyelesaikan masalah secara kreatif atau bekerja secara berpasukan, yang mana semua ini keperluan penting dalam dunia pekerjaan moden.
""Pada masa sama, budaya kerja dalam banyak syarikat di negara ini juga dilihat terlalu memfokuskan ganjaran kepada peringkat pengurusan tertinggi, terutama kumpulan C-Suite (ketua pegawai eksekutif, ketua pegawai kewangan dan ketua operasi dan sebagainya) mencetus ketidakseimbangan dan jurang pendapatan yang luas,"" katanya."
https://www.bharian.com.my/berita/nasional/2025/05/1399897/syor-lanjut-usia-persaraan-65-tahun-perlu-pendekatan-seimbang,"Syor lanjut usia persaraan 65 tahun perlu pendekatan seimbang, pragmatik - MEF","Oleh Tuty Haryanti Ahmad Rodzi - Mei 24, 2025 @ 3:32pm","KUALA LUMPUR: Persekutuan Majikan-Majikan Malaysia (MEF) mahu cadangan meningkatkan umur persaraan kepada 65 tahun dilaksanakan dengan pendekatan seimbang dan pragmatik.
Presiden MEF, Datuk Dr Syed Hussain Syed Husman, berkata langkah itu bertujuan menangani realiti ekonomi dan dinamik pasaran kerja dan keperluan majikan yang sering berubah.
Beliau berkata dalam keadaan Malaysia beralih ke arah masyarakat tua menjelang 2030, adalah tepat pada masanya untuk membincangkan strategi mampan bagi memanfaatkan potensi penuh tenaga kerja yang berpengalaman.
""Pada dasarnya, melanjutkan usia persaraan adalah idea yang baik. Rakyat Malaysia hidup lebih lama, lebih sihat dan ramai pekerja yang lebih tua sebenarnya memiliki pengalaman, kemahiran dan pengetahuan institusi yang berharga.
""Mengekalkan individu sedemikian boleh meningkatkan produktiviti dan kesinambungan, terutamanya dalam sektor yang banyak bergantung pada modal intelektual, kepimpinan dan bimbingan.
""Namun, perlu juga diakui bahawa tidak semua peranan sesuai untuk pekerjaan lanjutan,"" katanya kepada BH.
Beliau berkata, pekerjaan yang memerlukan input fizikal, ketahanan yang tinggi serta disebabkan oleh kemajuan teknologi dan automasi tidak akan sesuai dan praktikal untuk terus bekerja melebihi umur persaraan semasa iaitu 60 tahun.
""Dalam keadaan sedemikian, pekerja yang lebih tua akan menghadapi cabaran untuk meningkatkan kemahiran dan mempelajari kemahiran baru untuk kekal relevan,"" katanya.
Selain itu, Syed Hussain berkata, kebimbangan utama majikan yang perlu diambil kira adalah memastikan kemajuan kerjaya berterusan untuk pekerja muda.
""Jika pekerja yang lebih tua kekal lebih lama dalam peranan mereka, kelewatan naik pangkat akan berlaku sekali gus membawa kepada pengasingan dan kehilangan bakat yang lebih muda.
""Malah, peluang untuk graduan baharu juga terhad sekiranya umur persaraan ditangguhkan kerana tempoh pelanjutan seperti yang berlaku apabila umur persaraan minimum dinaikkan kepada 60 tahun pada 2013,"" katanya.
Susulan itu beliau berkata, terdapat beberapa penyelesaian dan langkah proaktif yang boleh dilaksanakan antaranya memastikan kriteria yang jelas untuk dikekalkan melepasi umur 60 tahun.
Katanya, ia termasuk hanya mengambil pekerja sihat, produktif, berdisiplin dan dalam peranan yang kekal relevan harus dipertimbangkan untuk pekerjaan selepas persaraan.
""Selain itu, sambungan perkhidmatan perlu secara sukarela serta selektif dan tidak automatik tetapi hendaklah dibuat atas keputusan bersama berdasarkan prestasi dan keperluan organisasi.
""Perlu juga menyediakan program kemahiran semula dan peningkatan kemahiran yang berkaitan,"" katanya.
Syed Hussain berkata, MEF terbuka untuk menyokong peralihan yang tersusun dan terancang secara sukarela melebihi 60 tahun untuk pekerjaan terpilih.
""MEF percaya ia adalah pendekatan menang-menang untuk ekonomi, perniagaan serta masyarakat.
""Namun ianya akan berjaya hanya jika dilaksanakan dengan ciri-ciri seperti melindungi peluang pekerjaan untuk generasi muda, fokus pada kebolehpasaran pekerja yang lebih tua berdasarkan merit, kesihatan dan perkaitan.
""Menggalakkan inovasi dan pengembangan perniagaan untuk menyerap tenaga kerja yang semakin meningkat,"" katanya.
Mengulas kepada saranan menurunkan umur persaraan kepada 55 tahun, Syed Hussain berkata, secara amnya ia tidak praktikal terutamanya dalam konteks penuaan penduduk di Malaysia, ketidakcukupan simpanan persaraan dan keperluan ekonomi negara.
""Pilihan persaraan fleksibel dan bersasar adalah lebih praktikal dan menjadi jalan tengah yang lebih realistik dan mampan,"" katanya."
https://www.bharian.com.my/berita/nasional/2025/05/1399893/keupayaan-pkr-dapat-diangkat-menerusi-barisan-kepemimpinan-baharu-pm,Keupayaan PKR dapat diangkat menerusi barisan kepemimpinan baharu - PM Anwar,"BERNAMA - Mei 24, 2025 @ 3:24pm","JOHOR BAHRU: Presiden PKR, Datuk Seri Anwar Ibrahim menzahirkan keyakinan bahawa kepimpinan baharu akan mampu mengangkat keupayaan untuk menjadi lebih baik daripada apa yang pernah dicapai.
Berucap di hadapan lebih 10,000 perwakilan pada Kongres Nasional Tahun PKR 2024/2025, Perdana Menteri menegaskan keperluan sebagai sebuah jemaah yang mempunyai pelbagai susuk dan ragam, untuk mempunyai tekad bersama untuk menjayakan apa yang direncanakan.
""Kalau tunjuk keretakan, ia tak akan berhasil. Parti tidak akan mampu kalau tak ada semangat kasih sayang, kepercayaan.
""Jadi saya nak nasihatkan (pemimpin) di Cabang, negeri dan pusat, kita kena lepaskan pengalaman lama (selepas pemilihan),"" kata beliau ketika menggulung perbahasan ucapan dasar Presiden, di sini hari ini.
Kongres itu dihadiri Pengerusi Majlis Penasihat PKR Datuk Seri Dr Wan Azizah Wan Ismail, Timbalan Presiden Nurul Izzah Anwar, serta barisan saf kepimpinan parti.
Anwar yang mengucapkan tahniah kepada barisan kepimpinan baharu berkata bagi menguatkan parti, ia perlu merangkul semua kekuatan termasuk sokongan bekas Timbalan Presiden Datuk Seri Rafizi Ramli dan bekas Naib Presiden Nik Nazmi Nik Ahmad, yang selama ini telah memberikan sumbangan besar terhadap parti.
Anwar yang juga Pengerusi Pakatan Harapan turut menyentuh mengenai keperluan untuk kepimpinan memperkemas parti pascapemilihan, dengan tumpuan diberikan kepada membaiki kelemahan serta menggilap idealisme parti dalam kalangan ahli.
""Oleh itu arahan pertama saya (hari ini), kita perlu adakan kursus di Akademi Keadilan bermula daripada MPP (Majlis Pimpinan Pusat), Angkatan Muda Keadilan (AMK) dan Wanita, untuk kita muhasabah diri.
""Perkara ini perlu bermula dari atas (pimpinan tertinggi parti) sebelum kita melatih yang ahli-ahli di bawah ini, yang penting kita terima teguran dan baiki (kesilapan) dengan lapang dada, kerana itulah lazimnya kalau kita mahu jadi pemimpin,"" katanya.
Anwar berkata parti juga perlu melalui proses reformasi terutamanya melibatkan aspek disiplin dan akhlak. -- BERNAMA"
https://www.bharian.com.my/berita/nasional/2025/05/1399889/prn-sabah-nurul-izzah-tuntut-minimum-13-kerusi-untuk-pkr,PRN Sabah: Nurul Izzah tuntut minimum 13 kerusi untuk PKR,"Oleh Mohamed Farid Noh - Mei 24, 2025 @ 3:06pm","JOHOR BAHRU: PKR menuntut sekurang-kurangnya 13 kerusi untuk ditandingi pada Pilihan Raya Negeri (PRN) Sabah.
Timbalan Presiden PKR, Nurul Izzah Anwar, mencadangkan Presiden PKR, Datuk Seri Anwar Ibrahim, berbincang dengan rakan gabungan Kerajaan Perpaduan bagi berdepan PRN Sabah tidak lama lagi.
""PRN Sabah, paling minimum kita minta 13 kerusi DUN, saya minta presiden berunding untuk 13 kerusi itu.
""Oleh itu, saya minta pasukan dari seluruh negara bantu. Pasukan dari Pulau Pinang, Selangor, Johor dan lain-lain bantu. Yang paling penting kita kena menang sebagai sebuah gerakan,"" katanya.
Beliau berkata demikian ketika berucap pada sesi penggulungan Kongres Nasional PKR 2025 di Pusat Konvensyen Antarabangsa Persada, hari ini.
Dalam pada itu, Nurul Izzah berkata, proses reformasi dalaman parti perlu dilaksanakan secara menyeluruh dan berprinsip dengan menjadikan demokrasi sebagai tunjang utama.
""Pengalaman Parti Komunis China dalam membanteras rasuah wajar dijadikan contoh, terutamanya dari segi ketegasan mereka melaksanakan tindakan undang-undang termasuk terhadap pemimpin tertinggi sendiri.
""Kenapa mereka melihat serangan terhadap rasuah ini sangat serius? Kerana tindakan mereka sampai ke tahap pendakwaan terhadap pimpinan kanan dalam parti,"" katanya.
Bekas Ahli Parlimen Permatang Pauh itu turut menekankan mengenai usaha memperkenalkan bakat baharu berpotensi ke dalam parti.
Katanya, ini termasuk proses saringan yang ketat yang harus dilakukan bagi memastikan individu yang diambil benar-benar layak dan bersih daripada sebarang rekod jenayah atau salah laku.
""Kalau bakat itu baik, sudah tentu kita boleh teliti menurut sistem.
""Tetapi jika ada rekod pecah amanah atau jenayah, kita perlu lebih berhati-hati agar tidak menambah beban kepada parti,"" katanya.
Beliau berkata, langkah pembaharuan dalam tempoh 24 bulan mendatang perlu berpandukan kepada garis panduan dan tatacara yang jelas demi memastikan kesan positif terhadap demokrasi dan struktur keanggotaan.
Nurul Izzah turut membangkitkan, pendekatan DAP yang hanya menerima ahli baharu dengan sokongan dan pengesahan daripada ahli sedia ada yang telah dikenali, bagi memastikan keikhlasan dalam perjuangan.
""Kita bukan mahu meniru sepenuhnya pendekatan mereka, tetapi prinsip saringan itu boleh dijadikan perbandingan agar parti kita tidak mudah dimasuki oleh mereka yang hanya berkepentingan,"" katanya.
Beliau turut berharap setiap pembaharuan yang dilakukan akan menjamin kekuatan dan ketelusan parti demi menghadapi cabaran politik masa hadapan dengan lebih yakin dan berintegriti."
https://www.bharian.com.my/berita/nasional/2025/05/1399887/fmd-dikesan-di-ulu-melaka-babitkan-37-lembu-jpv-sekat-pemindahan,"FMD dikesan di Ulu Melaka babitkan 37 lembu, JPV sekat pemindahan ternakan","Oleh Noorazura Abdul Rahman - Mei 24, 2025 @ 3:05pm","LANGKAWI: Jabatan Perkhidmatan Veterinar (JPV) Kedah mengenakan sekatan pemindahan keluar dan masuk ternakan ruminan di Ulu Melaka, di sini susulan pengesanan kes wabak penyakit kuku dan mulut (FMD) membabitkan 37 lembu peliharaan di kawasan itu.
Pengarahnya, Dr Shaharul Amar Talib berkata langkah itu berkuatkuasa 19 Mei sehingga penarikan sekatan dimaklumkan kelak.
Katanya, langkah kawalan diambil secara menyeluruh sebagai usaha membendung penularan penyakit yang boleh memberi kesan kepada industri ternakan tempatan, terutama ketika umat Islam bersiap sedia menyambut Aidiladha.
""Kejadian pertama dikesan 10 Mei lalu di Kampung Baru Ulu Melaka selepas beberapa penternak mula menyedari gejala luar biasa pada ternakan.
""Laporan rasmi dibuat kepada pejabat JPV Langkawi pada 13 Mei dan siasatan segera dijalankan pada hari sama.
""Hasil pemeriksaan mendapati lima daripada keseluruhan 37 lembu dipelihara secara berkumpulan oleh lima penternak menunjukkan tanda-tanda jangkitan FMD,"" katanya hari ini.
Dr Shaharul Amar berkata antara gejala dikenal pasti termasuk luka dan lepuh pada bahagian mulut serta kuku, air liur meleleh secara berlebihan dan keadaan fizikal ternakan yang lesu.
Siasatan lanjut mendapati lembu dijangkiti tidak menerima suntikan vaksin FMD seperti ditetapkan dua kali setahun iaitu pada awal dan pertengahan tahun.
""Situasi ini berbeza ternakan lain di kawasan sekitar yang menerima vaksin sepenuhnya dan tidak menunjukkan sebarang tanda penyakit,"" katanya.
Selain langkah sekatan, katanya penternak di kawasan sekitar turut diingatkan tidak memasuki kandang terbabit serta diminta mengamalkan amalan biosekuriti ladang yang ketat.
Ini termasuk prosedur pembersihan sebelum dan selepas masuk ke kawasan ternakan serta mengehadkan pelawat luar.
JPV juga memulakan program vaksinasi tambahan terhadap ternakan lain yang belum menerima vaksin, khususnya di kawasan sekitar Kampung Baru Ulu Melaka, sebagai langkah menambah perlindungan terhadap risiko jangkitan."
https://www.bharian.com.my/berita/nasional/2025/05/1399877/umno-tak-tamak-rebut-jawatan-menteri-dikosongkan-pkr-tegas-ahmad,"UMNO tak tamak rebut jawatan menteri dikosongkan PKR, tegas Ahmad Zahid","Oleh Asrol Awang - Mei 24, 2025 @ 2:24pm","KUANTAN: Presiden UMNO, Datuk Seri Dr Ahmad Zahid Hamidi menegaskan parti itu tidak tamak untuk mengisi jawatan menteri jika berlaku kekosongan susulan dua menteri daripada PKR tewas pemilihan semalam.
Timbalan Perdana Menteri berkata, semuanya terserah kepada PKR kerana UMNO tidak mahu campur tangan dan mengetahui batas.
Namun, katanya, jika jawatan menteri itu mahu diberikan kepada UMNO, parti berkenaan menerimanya dengan hati yang terbuka.
""Kalau jawatan itu mahu diberikan kepada UMNO, kita menadahkan sebuah padang bola untuk menerima tawaran itu tetapi itu kuota (PKR).
""Jadi, saya tidak fikir UMNO begitu tamak untuk memohon jawatan itu diberikan kepada UMNO. Kita bersyukur kerana ada tujuh menteri UMNO berada dalam barisan jemaah menteri.
""Saya tidak seharusnya campur di dalam urusan parti lain dan tentunya Datuk Seri Anwar Ibrahim akan melakukan sesuatu yang terbaik agar kerajaan yang sedia ada dan anggota jemaah menteri dapat bergerak terus seiring sejalan untuk menentukan pengukuhan kerajaan madani ini,"" katanya.
Ahmad Zahid berkata demikian ketika ditemui media selepas merasmikan Eastern International TVET di sini, hari ini. Hadir sama, Menteri Besar, Datuk Seri Wan Rosdy Wan Ismail.
Pada pemilihan PKR semalam, dua menteri, Menteri Ekonomi, Datuk Seri Rafizi Ramli dan Menteri Sumber Asli dan Kelestarian Alam, Nik Nazmi Nik Ahmad tewas.
Baru-baru ini, Rafizi mengumumkan sedia meletak jawatan sebagai menteri jika tewas pada pemilihan Timbalan Presiden PKR.
Dalam pada itu, Ahmad Zahid mengucapkan tahniah kepada Nurul Izzah Anwar yang memenangi jawatan Timbalan Presiden PKR bersama empat Naib Presiden PKR, Ahli Majlis Pimpinan Pusat (MPP), Ketua Wanita dan Angkatan Muda Keadilan (AMK) yang dipilih.
""Semoga ia dapat mempereratkan jalinan hubungan antara PKR dengan UMNO melalui Barisan Nasional (BN),"" katanya.
Terdahulu, ketika berucap pada majlis perasmian Eastern International TVET, Ahmad Zahid mengumumkan pelantikan Wan Rosdy sebagai Timbalan Pengerusi Jawatankuasa Kabinet Pembangunan Usahawan."
https://www.bharian.com.my/berita/nasional/2025/05/1399875/perjuangan-parti-lebih-besar-lih-kang-yakin-pemimpin-tewas-tak-akan,"Perjuangan parti lebih besar, Lih Kang yakin pemimpin tewas tak akan tinggal PKR","Oleh Mohamed Farid Noh - Mei 24, 2025 @ 2:22pm","JOHOR BAHRU: Naib Presiden PKR, Chang Lih Kang yakin pemimpin yang tewas dalam pemilihan Majlis Pimpinan Pusat (MPP) parti itu semalam, tidak akan meninggalkan perjuangan.
Beliau yang juga Menteri Sains, Teknologi dan Inovasi berkata, ia mengambil kira status perjuangan parti yang jauh lebih besar dan utama terutama untuk seluruh negara dan rakyat, berbanding perjuangan individu.
""PKR bukan hanya perjuangan untuk seorang individu sahaja, namun perjuangan untuk parti terus diperkukuh dan kuat selepas pemilihan MPP, sekali gus berhadapan cabaran mendatang terutama Pilihan Raya Negeri (PRN) Sabah dan Pilihan Raya Umum ke-16 (PRU16),"" katanya.
Beliau berkata demikian ketika berucap pada sesi penggulungan sempena Kongres Nasional PKR 2025 hari ini.
Dalam pada itu, Lih Kang yang mempertahankan jawatan Naib Presiden dalam pemilihan semalam yakin soal perpecahan teruk tidak akan berlaku selepas pemilihan selesai, dengan mengambil kira adat pertandingan yang mana akan ada yang menang dan juga kalah.
""Perkara sama pernah berlaku dalam pemilihan PKR 2022, namun apabila tiba PRU15 waktu itu semua pihak kembali bertaut.
""Masalah perpecahan pada waktu itu dapat diatasi sehingga PKR akhirnya menang banyak kerusi dalam PRU15, malah Presiden PKR, Datuk Seri Anwar Ibrahim dipilih menjadi Perdana Menteri,"" katanya.
Lih Kang turut mengucapkan tahniah kepada mereka yang menang, manakala yang tewas boleh terus memainkan peranan dalam parti dengan semua pihak ketika ini fokus kepada agenda utama PKR iaitu untuk memenangi PRN di Sabah dan PRU16.
""Selepas ini kita akan hadapi PRN Sabah, kita perlu bantu rakan kita di Sabah untuk raih banyak kerusi... selepas PRN Sabah, ada lagi PRN (di negeri) lain dan PRU16.
""Kita tahu berapa susah nak menang dalam PRU, ambil masa 20 tahun untuk parti sampai ke tahap hari ini sehingga menjadi kerajaan Pusat dan kerajaan negeri.
""Kita perlu bersungguh-sungguh untuk menang PRU akan datang bagi memastikan parti kita terus berada dalam kerajaan Pusat dan Presiden kita masih menjadi Perdana Menteri,"" katanya.
Beliau turut mengingatkan parti tidak bergantung 100 peratus dengan teknologi kecerdasan buatan (AI) apabila berkempen semasa PRU nanti, sebaliknya semua pihak perlu turun padang bertemu pengundi, sekali gus meyakinkan rakyat bahawa PKR adalah parti paling sesuai untuk pimpin negara."
https://www.bharian.com.my/berita/nasional/2025/05/1399869/rakyat-semakin-memahami-aspirasi-kerajaan-madani-ksn,Rakyat semakin memahami aspirasi Kerajaan MADANI - KSN,"BERNAMA - Mei 24, 2025 @ 2:12pm","JOHOR BAHRU: Sambutan memberangsangkan terhadap mana-mana Program MADANI Rakyat (PMR) termasuk yang sedang berlangsung di Johor, menunjukkan rakyat semakin memahami dan menghayati aspirasi kerajaan MADANI.
Ketua Setiausaha Negara (KSN), Tan Sri Shamsul Azri Abu Bakar, berkata program selama tiga hari di Toppen Shopping Centre merupakan penganjuran berskala sederhana, namun berjaya menarik lebih 45,000 pengunjung setakat petang semalam, iaitu melebihi sasaran awal 10,000 pengunjung.
""Kita sasarkan hanya 10,000 orang, tapi hingga semalam dah capai 45,000 pengunjung. Masih ada sehari lagi, insya-Allah kita boleh capai hingga 50,000 orang.
""Ini menunjukkan rakyat semakin mendekati program yang dilaksanakan kerajaan,"" katanya ketika ditemui pemberita di sini hari ini.
PMR 2025 Johor melibatkan penyertaan 19 kementerian dan agensi, dengan memberi tumpuan khusus kepada golongan belia menerusi tema ""Belia MADANI, Yakin Boleh!"".
Antara tarikan utama program ialah penyediaan perkhidmatan terus kepada rakyat seperti pembaharuan pasport dalam tempoh dua jam oleh Jabatan Imigresen Malaysia, kaunter semakan dan pembayaran saman, serta pelbagai perkhidmatan lain yang ditawarkan oleh kerajaan negeri dan agensi persekutuan.
Shamsul Azri berkata penganjuran program seumpama ini bukan sahaja memberi kemudahan kepada rakyat, malah memberi pendedahan secara langsung kepada orang ramai mengenai konsep MADANI yang menjadi teras pentadbiran negara.
""Kita nak rakyat faham apa itu MADANI, dan apa yang kerajaan cuba sampaikan. Melalui program sebegini, rakyat boleh lihat sendiri inisiatif dan kemudahan yang disediakan untuk kesejahteraan mereka,"" katanya.
Beliau berkata melalui pendekatan bersemuka dan interaktif sebegini, penerangan mengenai dasar kerajaan yang kurang difahami oleh rakyat, akan lebih berkesan.
""Semua yang kita buat adalah untuk rakyat. Kita turun padang supaya rakyat tidak rasa terpinggir dan mereka tahu kerajaan sentiasa bersama mereka,"" katanya.
PMR 2025 Johor ini hanyalah berskala kecil yang pada awalnya disasarkan akan menarik lebih 25,000 pengunjung seperti diumumkan penganjur Unit Penyelarasan Lonjakan Prestasi (PACU) di bawah Jabatan Perdana Menteri.
Johor menjadi lokasi kedua selepas Sabah (9-11 Mei) bagi pelaksanaan siri jelajah PMR tahun ini, yang seterusnya akan diadakan di Lumut, Perak; Kuala Terengganu, Terengganu; Kota Lama, Kelantan; Nilai, Negeri Sembilan; Baling, Kedah; Jasin, Melaka; dan Bintulu, Sarawak.
PMR kini menjadi pentas strategik menyatukan Kerajaan Persekutuan, Kerajaan Negeri, Kementerian Belia dan Sukan, serta agensi kerajaan dan syarikat berkaitan kerajaan (GLC) dalam menyampaikan maklumat, peluang dan khidmat secara langsung kepada rakyat. – BERNAMA"
https://www.bharian.com.my/berita/nasional/2025/05/1399867/malaysia-kekal-komited-terhadap-kepelbagaian-kesamarataan,"Malaysia kekal komited terhadap kepelbagaian, kesamarataan, keterangkuman pendidikan tinggi - Zambry","BERNAMA - Mei 24, 2025 @ 2:06pm","PUTRAJAYA: Malaysia mengulangi semula komitmennya untuk memastikan pendidikan tinggi mewujudkan persekitaran yang membolehkan masyarakat daripada pelbagai latar belakang belajar bersama-sama dan saling berkongsi ilmu.
Menteri Pendidikan Tinggi, Datuk Seri Dr Zambry Abdul Kadir, berkata universiti di Malaysia mencerminkan komitmen itu melalui dasar serta kerjasama yang mengutamakan akses, kolaborasi dan saling menghormati, iaitu nilai yang menjadi panduan dalam membuat keputusan serta membina masa depan yang mahu dicapai.
""Komuniti pendidikan tinggi global bimbang mengenai pengurangan usaha ke arah kepelbagaian, kesamarataan dan keterangkuman di Amerika Syarikat (AS).
""Perubahan ini menjejaskan prinsip asas yang selama ini membolehkan universiti membina kepercayaan merentasi sempadan dan mewujudkan peluang untuk perkembangan ilmu secara bersama,"" katanya dalam satu kenyataan hari ini.
Sebelum ini, pentadbiran Presiden AS, Donald Trump dilaporkan menyekat Harvard untuk menerima pelajar asing, sekali gus mencetuskan pertikaian dengan universiti tertua di AS itu.
Zambry berkata, keputusan berkenaan mencerminkan satu trend yang semakin berleluasa.
""Walaupun kes ini bersifat semasa dan biasa, ia memberi isyarat semakin berkurangnya nilai keterbukaan dan keterangkuman dalam pendidikan tinggi,"" katanya.
Tegasnya, Malaysia akan terus menyokong pendidikan yang menyeluruh dan menyokong institusi serta komuniti yang terkesan akibat langkah sekatan itu.
""Kami kekal komited kepada prinsip pendidikan yang memberikan manfaat dan dapat dinikmati semua,"" katanya."
https://www.bharian.com.my/berita/nasional/2025/05/1399865/kepemimpinan-baharu-pkr-cerminan-aspirasi-akar-umbi-bukan-nepotisme,"Kepemimpinan baharu PKR cerminan aspirasi akar umbi, bukan nepotisme - Penganalisis","BERNAMA - Mei 24, 2025 @ 2:04pm","JOHOR BAHRU: Keputusan pemilihan pimpinan pusat PKR yang baharu bukan sekadar mencerminkan kematangan para perwakilan dalam memilih gabungan tokoh berpengalaman dan pemimpin muda, malah turut membuktikan aspirasi akar umbi yang mahukan kesinambungan serta pembaharuan.
Walaupun barisan kepimpinan baharu ini tidak terlepas daripada pelbagai persepsi, penganalisis politik berpandangan bahawa kemenangan mutlak yang diraih kesemua pemimpin itu, terutamanya yang mencuri tumpuan ialah Nurul Izzah Anwar, mencerminkan manifestasi mandat penuh daripada ahli akar umbi dan bukan hasil amalan nepotisme serta berpuak.
Pensyarah Pusat Perdana Fakulti Sains Sosial dan Kemanusiaan Universiti Teknologi Malaysia (UTM), Prof Madya Dr Mazlan Ali berkata secara keseluruhannya keputusan itu turut menjadi isyarat jelas bahawa ahli akar umbi menaruh keyakinan penuh terhadap kewibawaan dan kemampuan kepimpinan baharu untuk membawa parti ke hadapan.
""Keputusan itu memperlihatkan keseimbangan dalam kalangan pemenang, khususnya antara dua blok yang dilihat wujud semasa pemilihan, iaitu kumpulan yang dikaitkan dengan (Menteri Ekonomi) Datuk Seri Rafizi Ramli dan Nurul Izzah Anwar.
""Ini kerana kedua-dua pihak turut mencatatkan kemenangan. Individu yang rapat dengan Rafizi turut menang, termasuk dua Naib Presiden. Perwakilan tidak melihat kepada blok semata-mata, sebaliknya menilai calon berdasarkan kesesuaian serta sumbangan mereka. Ini menunjukkan ahli PKR menekankan soal perpaduan,"" katanya kepada Bernama.
Mazlan, yang menegaskan bahawa kemenangan Nurul Izzah bukan berpaksikan nepotisme, sebaliknya berkata perwakilan melihat 'Puteri Reformasi' itu sebagai figura terbaik untuk memimpin dan membantu Presiden Datuk Seri Anwar Ibrahim, khususnya dalam menghadapi pilihan raya negeri dan pilihan raya umum.
""Kekalahan Rafizi adalah keputusan jelas ahli untuk melakukan perubahan kepimpinan. Mungkin pendekatan kempen Rafizi yang banyak mendedahkan isu dalaman parti menjadi antara faktor penolakan,"" katanya.
Timbalan Naib Canselor (Akademik dan Antarabangsa) Universiti Utara Malaysia (UUM) Prof Dr Mohd Azizuddin Mohd Sani berkata kredibiliti dan konsistensi perjuangan Nurul Izzah menjadi faktor utama sokongan perwakilan terhadap beliau.
""Beliau dikenali sejak sekian lama dan perjuangannya sentiasa konsisten. Nurul Izzah memang layak untuk memegang jawatan Timbalan Presiden, namun ada tanggungjawab besar menanti beliau, khususnya dalam menghadapi Pilihan Raya Umum ke-16 (PRU16).
""Beliau perlu membawa gagasan dan idea lebih besar dan segar untuk menarik sokongan, khususnya dalam kalangan pengundi muda walaupun asas sokongan dalam kumpulan itu sudah wujud,"" katanya.
Sementara itu, penganalisis politik Universiti Sains Malaysia (USM) Prof Datuk Dr Sivamurugan Pandian berkata idealisme dan perjuangan politik Nurul Izzah selari dengan keperluan dalam konteks perubahan masa kini serta mampu merapatkan jurang antara generasi lama dan baharu dalam kepimpinan parti.
""Pencapaian beliau sebelum ini juga amat meyakinkan apabila pernah berkhidmat sebagai Ahli Parlimen dan memegang jawatan penting dalam parti dan berdasarkan nilai itu, Nurul Izzah dilihat memenuhi ciri-ciri untuk mengambil peranan lebih besar,"" katanya.
Pensyarah Kanan Jabatan Sains Politik, Pentadbiran Awam dan Pengajian Pembangunan Universiti Malaya (UM) Dr Mohammad Tawfik Yaakub berkata kemenangan pemimpin muda, termasuk Nurul Izzah ialah satu langkah penting untuk meremajakan parti selain memberikan peluang kepada lebih ramai wanita dan golongan muda untuk mengisi jawatan tertinggi dalam parti.
""Bagi saya kemenangan pemimpin muda dan Nurul Izzah adalah lembaran baharu politik segar yang dibawa oleh PKR dan langkah tepat untuk melahirkan pemimpin pelapis negara,"" katanya.
Pada keputusan rasmi pemilihan semalam, Anwar yang juga Menteri Kewangan menang tanpa bertanding jawatan Presiden manakala tiga penyandang, Menteri Besar Selangor Datuk Seri Amirudin Shari, Menteri Besar Negeri Sembilan Datuk Seri Aminuddin Harun dan Menteri Sains, Teknologi dan Inovasi Chang Lih Kang, masing-masing berjaya mempertahankan jawatan Naib Presiden.
Timbalan Menteri Pembangunan Usahawan dan Koperasi Datuk Seri R. Ramanan menjadi muka baharu yang berjaya mendapat mandat daripada perwakilan untuk menggalas tanggungjawab Naib Presiden.
Menteri Komunikasi Datuk Fahmi Fadzil, Timbalan Menteri Belia dan Sukan Adam Adli Abdul Halim dan Ketua Cabang Ampang Syed Ahmad Syed Abdul Rahman Alhadad atau lebih dikenali sebagai Altimet, juga antara muka baharu yang berjaya menempatkan diri dalam MPP pada pemilihan kali ini.
Sementara itu, Menteri Pendidikan Fadhlina Sidek berjaya mempertahankan jawatan Ketua Wanita pada pemilihan kali ini menewaskan Ahli Parlimen Ampang Rodziah Ismail, manakala bekas Timbalan Ketua AMK Muhammad Kamil Abdul Munim yang juga Setiausaha Politik Menteri Kewangan turut diumumkan menang tanpa bertanding bagi jawatan Ketua Angkatan Muda Keadilan (AMK). – BERNAMA"
https://www.bharian.com.my/berita/nasional/2025/05/1399862/rafizi-sudah-balik-kl-aminuddin,Rafizi sudah balik KL - Aminuddin,"Mohamed Farid Noh - Mei 24, 2025 @ 1:58pm","JOHOR BAHRU: Naib Presiden PKR, Datuk Seri Aminuddin Harun memaklumkan Datuk Seri Rafizi Ramli sudah pulang dan selamat tiba di ibu negara.
Menteri Besar Negeri Sembilan memaklumkan perkara itu pada sesi penggulungan Kongres Nasional PKR 2025 di Pusat Konvensyen Antarabangsa Persada, di sini hari ini.
""Semalam selepas selesai pengumuman keputusan rasmi (pemilihan) Majlis Pimpinan Pusat (MPP), saya ajak Rafizi untuk minum dan makan. Banyak perkara dibincangkan, termasuk luahan hati kami berdua.
""Rafizi pada mulanya memaklumkan akan hadir hari terakhir Kongres Nasional PKR 2025 hari ini, tapi hari ini dia memaklumkan dalam perjalanan pulang ke Kuala Lumpur dan kini sudah selamat tiba,,"" katanya.
Terdahulu, media melaporkan Ahli Parlimen Pandan yang juga Menteri Ekonomi itu yang tewas saingan jawatan nombor dua PKR tidak kelihatan pada hari terakhir kongres, hari ini.
Keputusan pemilihan MPP PKR 2025-2028, termasuk bagi jawatan timbalan presiden diumumkan Pengerusi Jawatankuasa Pemilihan Pusat (JPP), Datuk Seri Dr Zaliha Mustafa, kira-kira jam 10.30 malam tadi.
Dalam saingan bagi jawatan nombor dua parti, Nurul Izzah Anwar yang juga bekas Ahli Parlimen Permatang Pauh memperoleh 9,803 undi untuk menewaskan Rafizi yang meraih 3,866 undi.
Hari ini, Kongres Nasional PKR 2025 diteruskan dengan sesi perbahasan ucapan dasar Presiden."
https://www.bharian.com.my/berita/nasional/2025/05/1399857/lra-baharu-bernilai-rm250-juta-dibina-di-empangan-mengkuang,LRA baharu bernilai RM250 juta dibina di Empangan Mengkuang,"BERNAMA - Mei 24, 2025 @ 1:53pm","BUKIT MERTAJAM: Perbadanan Bekalan Air Pulau Pinang (PBAPP) akan membina sebuah Loji Rawatan Air (LRA) baharu bernilai RM250 juta di Empangan Mengkuang di sini, yang berupaya membekalkan maksimum 114 juta liter sehari (JLH) air terawat kepada pengguna khususnya di daerah Seberang Perai Tengah (SPT).
Ketua Menteri, Chow Kon Yeow, berkata terletak kira-kira 550 meter dari Empangan Mengkuang Diperbesarkan (EMD), kerja pembinaan projek LRA Taman Mengkuang yang akan mengambil masa 18 bulan itu dijangka siap pada November tahun depan dan memperoleh bekalan harian daripada EMD yang merupakan empangan terbesar di negeri ini.
""Selama ini EMD berfungsi sebagai empangan simpanan air strategik yang akan melepaskan air ketika LRA Sungai Dua berdepan situasi kecemasan dan tidak dapat mengabstrak air secukupnya dari Sungai Muda.
""Namun, mulai November 2026, EMD akan menjadi empangan dwiguna apabila diaktifkan sepenuhnya sebagai empangan harian yang melepaskan air mentah setiap hari untuk menyokong operasi LRA Taman Mengkuang, di samping turut berfungsi membekalkan sumber air mentah sandaran kepada LRA Sungai Dua dalam keadaan abnormal,"" katanya kepada pemberita selepas merasmikan Majlis Pecah Tanah Projek LRA Taman Mengkuang di sini hari ini.
Kon Yeow yang juga Pengerusi PBAPP berkata pembinaan LRA baharu itu merupakan antara langkah progresif diambil oleh kerajaan negeri dalam mendepani realiti peningkatan permintaan air kerana penggunaan air di Pulau Pinang meningkat dalam tempoh 10 tahun daripada 813 JLH pada 2014 kepada 870 JLH pada 2024 dan jumlah itu dijangka melonjak kepada 1,103 JLH menjelang 2030.
Sementara itu, Ketua Pegawai Eksekutif PBAPP Datuk K Pathmanathan berkata projek tersebut merangkumi pembinaan modul rawatan air berkapasiti 114 JLH, rumah pam pencucian balik, bangunan dos bahan kimia dan tangki air terawat.
Selain itu, beliau berkata ia turut melibatkan pembinaan bangunan rawatan enap cemar, pam pembersih dan kolam takungan sisa kimia, kolam takungan serta sebuah bangunan pentadbiran dilengkapi dengan sistem kawalan penyeliaan dan pemerolehan data (SCADA).
""Kontrak ini turut merangkumi kerja-kerja pemasangan paip pelepasan air mentah berdiameter 1,200 milimeter (mm) dari empangan dan paip pengeluaran air terawat berdiameter 900mm untuk sambungan ke saluran bekalan air terawat sedia ada. la juga melibatkan semua kerja berkaitan sivil, struktur, mekanikal dan elektrikal,"" katanya.
Pathmanathan memaklumkan ketika ini sebahagian besar bekalan air terawat di SPT disalurkan dari LRA Sungai Dua di Seberang Perai Utara (SPU), namun kebergantungan itu dijangka berkurang apabila LRA Taman Mengkuang mula beroperasi.
Beliau berkata LRA baharu bukan sahaja akan memperkukuh bekalan air di SPT, malah memberikan manfaat tidak langsung kepada pengguna di SPU dan Seberang Perai Selatan (SPS).
Menurutnya LRA Taman Mengkuang merupakan projek ketiga di bawah Pelan Kontingensi Air 2030 (WCP 2030) dan terdapat lima lagi projek di bawah pelan itu perlu disiapkan sebelum 2030. – BERNAMA"
https://www.bharian.com.my/berita/nasional/2025/05/1399854/asean-boleh-jana-potensi-ekonomi-as23-trilion-dengan-manfaatkan,ASEAN boleh jana potensi ekonomi AS$$2.3 trilion dengan manfaatkan bakat wanita - Tengku Zafrul,"BERNAMA - Mei 24, 2025 @ 1:46pm","KUALA LUMPUR: Langkah memanfaatkan bakat daripada 334 juta wanita di seluruh ASEAN menerusi pendidikan, akses kepada peluang dan dasar yang menyokong boleh menjana potensi ekonomi luar biasa bernilai AS$2.3 trilion, kata Menteri Pelaburan, Perdagangan dan Industri Tengku Datuk Seri Zafrul Abdul Aziz.
Ketika mengakui wanita sering berhadapan dengan keadaan yang tidak memihak kepada mereka, beliau berkata ASEAN boleh mengubah keadaan itu dengan memperkukuh persekitaran yang membolehkan wanita meneruskan kelangsungan, berkembang maju, memasuki atau menyertai semula tenaga kerja, memulakan atau mengekalkan perniagaan, serta tidak perlu memilih antara dunia keibuan dan kerjaya.
""Ini adalah pelan hala tuju untuk kemakmuran masa depan Malaysia dan ASEAN,"" katanya ketika berucap menyampaikan ucaptama pada Sidang Kemuncak Ekonomi Wanita ASEAN 2025, yang diadakan sempena Sidang Kemuncak ASEAN ke-46 dan Sidang Kemuncak Berkaitan di sini, hari ini.
Beliau berkata tugas kalangan pemimpin ASEAN dalam sektor awam dan swasta ialah memastikan wanita di ASEAN dihormati, bukannya menjadi mangsa.
ADVERTISEMENT
Rangka kerja Ekonomi MADANI Malaysia – menekankan kemampanan, kemakmuran dan keterangkuman – meletakkan pemerkasaan wanita sebagai nadi pembangunan negara, katanya.
Tengku Zafrul berkata contohnya, di Kementerian Pelaburan, Perdagangan dan Industri (MITI) sendiri, pihaknya telah melaksanakan pelbagai langkah utama termasuk melancarkan Program Pembangunan Pengeksport Wanita, membantu 500 perniagaan diterajui wanita mengakses pasaran antarabangsa.
""Kami juga memperkenalkan peruntukan responsif terhadap gender dalam semua perjanjian perdagangan baharu, dan mewujudkan dana berjumlah RM200 juta khusus untuk usahawan wanita dalam sektor pertumbuhan tinggi,"" katanya.
Beliau berkata langkah lain ialah pengenalan Inisiatif Wanita dalam Industri dan Perdagangan (WITI), sebuah kerjasama dengan Pertubuhan Hal Ehwal Wanita dan Keluarga Malaysia (HAWA) bertujuan meningkatkan kemahiran dan keupayaan wanita dalam sektor perindustrian dan eksport.
""Saya juga perlu menekankan bahawa dalam MITI, wanita membentuk kira-kira 69 peratus daripada pengurusan utama. Saya tidak dapat melakukan apa-apa tanpa mereka.
""Contohnya, ketua perunding bagi rundingan tarif Amerika Syarikat (AS) dan seorang daripada Timbalan Ketua Setiausaha MITI ialah wanita. Kami juga mempunyai ramai lagi yang berpengalaman luas,"" katanya.
Rundingan mengenai Perjanjian Perdagangan Bebas (FTA) terkini Malaysia kini merangkumi bab khusus mengenai penyertaan ekonomi oleh wanita memandangkan perdagangan inklusif ialah perdagangan yang mampan.
Malaysia juga berazam untuk melonjakkan penyertaan tenaga kerja wanita kepada 63 peratus menjelang 2030, memastikan 30 peratus jawatan lembaga korporat dipegang oleh wanita, dan menggandakan bilangan perniagaan diterajui wanita yang mengakses pasaran eksport. – BERNAMA"
https://www.bharian.com.my/berita/nasional/2025/05/1399850/saifuddin-sebak-kenang-saat-akhir-risau-rafizi-hilang-dari-pkr,"Saifuddin sebak kenang 'saat akhir', risau Rafizi hilang dari PKR","Oleh Mohamed Farid Noh - Mei 24, 2025 @ 1:35pm","JOHOR BAHRU: Bekas Setiausaha Agung PKR, Datuk Seri Saifuddin Nasution Ismail mengalirkan air mata ketika bercerita mengenai 'saat akhir' beliau bersama Datuk Seri Rafizi Ramli selepas pengumuman keputusan pemilihan Majlis Pimpinan Pusat (MPP) malam tadi.
Beliau yang juga Ketua Sekretariat Pakatan Harapan (PH) sebak apabila menyebut nama Rafizi ketika diberi peluang berucap pada sesi penggulungan Kongres Nasional PKR 2025 hari ini.
""Saya berpeluk dan minta maaf kepada Rafizi semalam, menangis dan sebak.... saya setuju mengakui bahawa saya takut kehilangan Rafizi dari parti ini.
""Saya sedang bercakap dari hati dan amat berharap mesej ini sampai kepada beliau,"" katanya.
Saifuddin turut mengimbau saat awal bersama Rafizi yang mana ketika itu beliau masih bersama UMNO.
""Ketika saya jadi Timbalan Ketua Pemuda UMNO, Rafizi ketika itu masih belajar di London dan pulang selepas 10 tahun.
""Saya sambut Rafizi di Johor Bahru bila dia pulang ke negara ini dan kami berbincang dari hati ke hati (mengenai) hala tujunya sebelum kemudian memilih bekerja dengan PETRONAS.
""Takut kehilangan potensi dan bakat Rafizi, saya akhirnya melantik beliau sebagai penulis ucapan ketika di Selangor dan kini saya takut kehilangan bakat dan potensinya sebagai pemimpin,"" katanya.
Terdahulu, Rafizi yang gagal mempertahankan jawatan Timbalan Presiden PKR dalam pemilihan parti semalam memberi bayangan tidak akan meninggalkan parti selepas tewas.
Mengakui kecewa dengan apa yang menimpa dirinya, beliau yang juga Menteri Ekonomi menegaskan prinsip dan cita-citanya untuk meneruskan idealisme reformasi akan diteruskan selepas ini.
Dalam pada itu, Saifuddin mengakui banyak perkara yang beliau bersetuju dengan Rafizi yang juga Ahli Parlimen Pandan, namun banyak juga sebaliknya.
""Ketika kempen pemilihan, Rafizi cakap tak dapat terima jika Presiden, Datuk Seri Anwar Ibrahim beri peluang kepada ahli baharu yang kemudian terus naik (ketika pemilihan) dalam PKR dalam tempoh singkat.
""Kempen Rafizi dan Nurul Izzah Anwar merebut jawatan Timbalan Presiden kecoh dan panas, sebelum saya ambil peluang duduk bersama kedua-duanya selama berjam-jam untuk selami isi hati mereka.
""Kemudian saya laporkan input yang diperoleh daripada mereka kepada Presiden (Anwar). Kita kena jaga 'talent' politik sebagus Rafizi, betul ada beza kerenah, namun kita bukan datang dari satu acuan,"" katanya.
Dalam perkembangan berasingan, Saifuddin menyeru Presiden PKR mengambil inisiatif segera memujuk mana-mana pemimpin yang terluka hati dan 'terbakar' akibat pemilihan parti.
""Akan ada yang akan terluka dan terbakar hati, namun tidak nampak. Datuk Seri bukan sahaja bapa kepada Nurul Izzah, tetapi bapa kepada kami semua.
""Pujuklah segera mereka yang terluka dan terbakar hati ini, supaya parti akan terus diperkukuhkan menjelang PRN Sabah dan PRU16,"" katanya.
Beliau turut menitipkan pesanan kepada Nurul Izzah selaku Timbalan Presiden parti yang baharu.
""Jawab soalan pertama - ""what the difference when given the 'amanah' dan how to make difference from another leader before this"".
""Ingat lepas ini tiada rehat. Nurul Izzah boleh pergi Makkah dan berehat sementara, namun selepas ini atur dulu Naib Presiden parti kerana PRN Sabah menanti.
""Kurangkan pertembungan dan kurangkan perbalahan yang melemahkan parti,"" katanya."
https://www.bharian.com.my/berita/nasional/2025/05/1399845/malaysia-akan-wujudkan-pusat-pemerkasaan-ekonomi-wanita-asean-tengku,Malaysia akan wujudkan pusat pemerkasaan ekonomi wanita ASEAN - Tengku Zafrul,"Oleh BERNAMA - Mei 24, 2025 @ 1:24pm","KUALA LUMPUR: Malaysia bakal mewujudkan Pusat Pemerkasaan Ekonomi Wanita ASEAN yang pertama di ibu negara untuk memastikan potensi dan peluang dalam blok serantau itu dapat diakses semua termasuk perusahaan mikro, kecil dan sederhana (PMKS) belia serta wanita.
Menteri Pelaburan, Perdagangan dan Industri Tengku Datuk Seri Zafrul Abdul Aziz berkata inisiatif itu selaras tema Kepengerusian ASEAN 2025 oleh Malaysia, iaitu ""Keterangkuman dan Kemampanan"".
""Secara ringkas, sebagai Pengerusi ASEAN 2025, kita juga meletakkan pertumbuhan inklusif di tengah-tengah dasar Asia Tenggara,"" katanya pada Sidang Kemuncak Ekonomi Wanita ASEAN (AWES) 2025 yang diadakan bersempena dengan Sidang Kemuncak ASEAN di sini hari ini.
Selain AWES, ASEAN turut menyokong usahawan wanita dan belia di seluruh rantau melalui platform seperti Rangkaian Usahawan Wanita (AWEN), Majlis Usahawan Muda (AYEC), Program Pembangunan Perusahaan Sosial (ASEAN SEDP) dan Pertubuhan Belia ASEAN (AYO).
""Sudah tentu cabaran dihadapi setiap negara anggota berbeza, namun kita perlu berusaha dan memastikan penyelesaian yang merangkumi seluruh rantau walaupun ia akan mengambil masa,"" katanya menambah di sinilah peranan AWES boleh diperkukuh.
Beliau berkata Malaysia sebagai Pengerusi ASEAN menantikan hasil daripada AWES.
Tengku Zafrul berkata antara maklum balas ditunggu-tunggu ialah pencapaian segera untuk mewujudkan piawaian dan dasar ASEAN yang merangkumi jantina serta akses kepada kewangan.
""Sekiranya kita mewujudkan dana AS$1 bilion untuk ASEAN, bagaimana ia ditadbir untuk memastikan kesan menyeluruh, telus dan dapat diakses oleh perniagaan diterajui wanita.
""Bagaimana kita meningkatkan kemahiran secara digital, katakan sebanyak satu juta wanita di seluruh rantau menjelang 2027.
""Banyak kerja menanti kita. Satu sidang kemuncak sahaja tidak akan menyelesaikan cabaran yang dihadapi wanita, tetapi AWES menyumbang kepada usaha berharga yang diperjuangkan selama beberapa dekad,"" katanya."
https://www.bharian.com.my/berita/nasional/2025/05/1399843/media-arus-perdana-tak-lapuk-bantu-perniagaan-lonjak-reputasi,"Media arus perdana tak lapuk, bantu perniagaan lonjak reputasi","BERNAMA - Mei 24, 2025 @ 1:12pm","KUANTAN: Media sosial seperti TikTok, Instagram dan Facebook terus menjadi 'gedung' promosi pilihan generasi baharu, namun media arus perdana kekal menjadi 'pendamping setia' usahawan yang ingin membina reputasi dan kepercayaan pengguna terhadap produk.
Sama ada cetak atau elektronik, media arus perdana menjadi platform penting dalam menyalurkan maklumat sahih, termasuk mengenai pelbagai bentuk insentif kerajaan dan dasar semasa yang memberi impak langsung kepada komuniti peniaga.
Perkara itu diakui pengusaha batik di Tanjung Lumpur, di sini, Shaifuddin Mustafa, 61, yang berpendapat media arus perdana masih berperanan sebagai 'jambatan' antara peniaga dengan pengguna.
Beliau yang mengusahakan perniagaan berkenaan sejak 1993 bersama isteri, Zalina Husain, 60, berkata inisiatif kerajaan dalam mempromosikan batik yang disalurkan menerusi laporan berita media tempatan secara tidak langsung membantu industri itu.
""Media sosial penting, tetapi media cetak dan elektronik juga ada peranan tersendiri. Misalnya apabila pemakaian batik diketengahkan dan disebarkan, sudah tentu kami dapat tempiasnya, sekali gus membantu jualan dalam kapasiti sedia ada.
""Bila orang datang cari batik, ini membantu mengetengahkan perniagaan kami. Selain itu, media arus perdana penting untuk mengetahui sekiranya ada maklumat berkaitan bantuan atau inisiatif yang kerajaan berikan kepada usahawan,"" katanya.
Bagi peniaga roti, Nazidah Ali, 42, laporan berita mengenai perniagaannya yang diterbitkan secara dalam talian dan media cetak telah membantu mempromosikan jualan di samping membina keyakinan pelanggan terhadap produknya.
Nazidah yang mesra disapa Kak Gee, berkata bukan mudah untuk menembusi media arus perdana dan beliau menganggap peluang itu sebagai batu loncatan untuk mengetengahkan jenama perniagaannya, Roti Gebhoo yang diusahakan di sini sejak 2018.
""Beberapa agensi media telah menerbitkan berita mengenai produk roti saya sehingga membuatkan jenama ini lebih dikenali di samping meningkatkan kredibiliti perniagaan.
""Apabila sesuatu perniagaan dilaporkan oleh wartawan profesional melalui media arus perdana, ia membawa mesej bahawa jenama berkenaan sah, serius dan telah melalui penilaian kandungan yang beretika.
""Berita yang dipaparkan di surat khabar itu bagi saya ialah sejarah yang tidak dapat dipadamkan berbanding kandungan di media sosial yang bila-bila masa sahaja boleh hilang,"" katanya.
Pengusaha gula kabung di Kampung Peruang, Kuala Lipis, Marzaitul Husna Abu Johar, 31, berkata laporan berita oleh media arus perdana dapat mempromosikan produk dengan lebih berkesan.
Ini kerana ia sumber informasi yang dipercayai masyarakat berbanding platform media sosial yang sering dibanjiri maklumat tidak sahih.
Beliau berkata, terdapat lambakan jualan gula kabung yang dijual secara dalam talian, namun pemilik perniagaan tidak dikenali selain kualiti produk juga diragui.
""Di sini media arus perdana membantu beri persepsi positif. Misalnya pelbagai jenama gula kabung ada di pasaran, tetapi orang lebih percaya dan yakin untuk membeli dengan kami sebab pernah keluar surat khabar,"" katanya."
https://www.bharian.com.my/berita/nasional/2025/05/1399837/belia-diseru-sertai-tvet-pertanian-bawah-kpkm-pengajian-percuma,"Belia diseru sertai TVET pertanian bawah KPKM, pengajian percuma ditawarkan","Oleh BERNAMA - Mei 24, 2025 @ 1:10pm","PUTRAJAYA: Belia negara diseru menyertai program Pendidikan dan Latihan Teknikal dan Vokasional (TVET) Pertanian di bawah Kementerian Pertanian dan Keterjaminan Makanan (KPKM) yang menawarkan pengajian percuma dalam bidang pertanian moden selaras kehendak semasa industri.
Pengarah Bahagian Pembangunan Kapasiti dan Latihan KPKM Hizatul Haliza Hashim berkata program TVET Pertanian bakal membuka pembuka peluang kerjaya luas, sekali gus menjadikan belia negara sebagai tunjang penting kepada keterjaminan makanan negara.
Beliau berkata sebanyak 16 pusat bertauliah di bawah KPKM menyediakan program TVET Pertanian secara percuma, antaranya Kolej Pertanian Malaysia di Kedah, Institut Latihan Mekanisasi dan Automasi Peladang (ILMAP) di Kelantan dan Institut Veterinar Malaysia di Johor.
""Yuran pengajian di 16 institut latihan pertanian ini ditaja sepenuhnya. Kita juga menyediakan elaun bulanan RM200 untuk pengajian peringkat sijil kemahiran. Makan, minum dan penginapan disediakan, manakala peralatan ditaja sepenuhnya oleh kerajaan.
""Saya menyeru semua belia, anak muda untuk menyertai kami TVET Pertanian di bawah KPKM memandangkan anda adalah pelapis untuk memastikan keterjaminan makanan negara,"" katanya ketika ditemui baru-baru ini.
Mengulas lanjut, Hizatul Haliza berkata TVET Pertanian terbuka kepada lepasan Sijil Pelajaran Malaysia (SPM) berusia 18 hingga 25 tahun untuk mengikuti program latihan dalam bidang kemahiran, antaranya tanaman, ternakan ruminan, pengeluaran padi serta akuakultur air tawar.
Bagi memastikan setiap program ditawarkan kekal relevan, beliau menegaskan KPKM sentiasa menyemak dan menambah baik kurikulum yang diguna pakai bagi memenuhi keperluan dan kehendak industri.
""Kita engage dengan industri untuk mendapatkan maklum balas daripada industri. Apakah yang diperlukan dalam sektor pekerjaan sekarang.
""Kurikulum juga dikemas kini setiap lima tahun ataupun jika ada keperluan sebab sekarang zaman teknologi, jadi kita memang akan semak bila ada keperluan,"" katanya sambil menambah KPKM turut mendapatkan kerjasama pakar daripada universiti.
Sebelum ini, Menteri Pertanian dan Keterjaminan Makanan, Datuk Seri Mohamad Sabu dilapor berkata kebolehpasaran graduan TVET Pertanian di institut serta pusat latihan di bawah KPKM mencatatkan peningkatan kepada 78.1 peratus pada 2023 berbanding 72.3 peratus pada 2022.
KPKM berharap kadar itu terus meningkat dan melepasi sasaran ditetapkan, iaitu melebihi 80 peratus.
Konvokesyen Pertanian ke-13 KPKM pada Khamis lalu menyaksikan 448 graduan menerima sijil dan diploma antaranya Diploma Kemahiran Malaysia (DKM), Sijil Kemahiran Malaysia (SKM), Sijil Pertanian, Sijil Veterinar Malaysia dan Sijil Perikanan."
https://www.bharian.com.my/berita/nasional/2025/05/1399831/mesyuarat-som-tumpu-perkukuh-gerak-kerja-asean,Mesyuarat SOM tumpu perkukuh gerak kerja ASEAN,"Mei 24, 2025 @ 12:57pm","Zanariah Abd Mutalib
KUALA LUMPUR: Mesyuarat Pegawai Kanan ASEAN (SOM) hari ini, antara lain memberi tumpuan usaha memperkukuh gerak kerja ASEAN di bawah kepengerusian Malaysia sepanjang tahun ini.
Ketua Setiausaha Kementerian Luar, Datuk Seri Amran Mohamed Zin, berkata beberapa isu disentuh, termasuk berkaitan Zon Aman Tanpa Senjata Nuklear ASEAN dan langkah di bawah Forum Serantau ASEAN (ARF) bagi memperkukuh kerjasama antara negara serantau serta negara bukan ASEAN.
Mesyuarat itu juga, katanya, menumpukan kepada pelarasan isu yang akan dipertimbang untuk mesyuarat peringkat Menteri ASEAN esok dan Ketua-Ketua Negara serta kerajaan pada Sidang Kemuncak ASEAN ke-46, Isnin ini.
ADVERTISEMENT
""Banyak isu yang dibincangkan dan ia lebih kepada persediaan, antaranya berkaitan Timor Leste. Menteri Luar akan mengadakan sidang media pembuka tirai esok dan maklumat terperinci akan dikongsikan beliau.
""Di peringkat pegawai kanan, agenda kita membabitkan pelaksanaan kerja bagi bulan mendatang sehingga Disember 2025,"" katanya ketika ditemui pemberita di luar mesyuarat berkenaan.
Amran berkata, mesyuarat hari ini turut membincangkan persediaan mesyuarat peringkat pegawai kanan Sidang Kemuncak Asia Timur (EAS) pada Jun, membabitkan pegawai kanan ASEAN+3, selain mesyuarat pegawai kanan ARF.
""Banyak aspek yang kita beri tumpuan supaya apabila mesyuarat diadakan Jun nanti, ASEAN secara kolektifnya bersedia untuk merangka hala tuju mekanisme ASEAN berkenaan,"" katanya."
https://www.bharian.com.my/berita/nasional/2025/05/1399829/anwar-gesa-pimpinan-ahli-pkr-perkukuh-organisasi-persiapkan-diri,"Anwar gesa pimpinan, ahli PKR perkukuh organisasi, persiapkan diri hadapi pilihan raya","BERNAMA - Mei 24, 2025 @ 12:56pm","KUALA LUMPUR: Presiden PKR, Datuk Seri Anwar Ibrahim menggesa semua pimpinan dan ahli parti itu untuk memperkuat organisasi, memperluas jaringan dan mempersiapkan diri menghadapi Pilihan Raya Umum (PRU) akan datang.
Perdana Menteri berkata PKR bukan sekadar parti politik, ia suatu wadah gerakan rakyat yang membawa suara perubahan sebenar.
""Saya mengajak seluruh pimpinan dan anggota PKR untuk terus menjadi suara rakyat yang menderita, pembela kepada yang lemah dan penegak kepada nilai kebenaran, meski jalannya tidak mudah serta perjuangannya panjang,"" kata beliau menerusi hantaran di Facebook.
Anwar berkata ucapan dasar Presiden PKR dalam Kongres Nasional Tahunan PKR 2024/2025 semalam, bukan sekadar sebagai rangkuman dasar-dasar kerajaan, tetapi sebagai seruan dan tekad perjuangan untuk memastikan PKR terus menjadi obor harapan rakyat.
Perdana Menteri berkata PKR juga harus menjadi benteng yang tegas menolak politik kebencian, fitnah dan perkauman sempit yang hanya memecah belahkan rakyat dan melemahkan negara.
""Saya menegaskan bahawa perjuangan reformasi mesti diteruskan tanpa gentar memperkukuh integriti, menolak rasuah dalam apa jua bentuk dan memastikan tadbir urus negara berteraskan prinsip keadilan, ketelusan, dan akauntabili.
""Reformasi bukan soal gopoh atau populariti semata. Ia menuntut kebijaksanaan, kesabaran dan strategi yang jelas. Kita harus belajar daripada tokoh sejarah seperti Umar Abdul Aziz dan Václav Havel, yang membuktikan bahawa perubahan yang bertahan adalah perubahan yang dilakukan dengan kesungguhan dan hikmah,"" kata beliau.
Menerusi catatan itu, Anwar merakamkan penghargaan kepada tokoh-tokoh PKR seperti Timbalan Presiden PKR sebelum ini Datuk Seri Rafizi Ramli dan Timbalan Presiden PKR yang baharu Nurul Izzah Anwar, yang tidak pernah berhenti menyumbang tenaga dan idea demi parti dan rakyat.
""Perbezaan pandangan harus diraikan dengan hikmah, bukan dijadikan alasan untuk memecahbelahkan. Kita bukan musuh antara satu sama lain sebaliknya saudara dalam perjuangan yang sama,"" kata beliau.
Selain itu, Perdana Menteri menekankan pentingnya sokongan berterusan rakyat terhadap pencapaian dan hala tuju Ekonomi MADANI yang sedang digerakkan, termasuk peningkatan pelaburan asing dan domestik yang menjadi pemangkin kepada pertumbuhan ekonomi yang mapan.
Beliau berkata kerajaan turut melaksanakan reformasi subsidi secara bersasar yang lebih adil dan menyeluruh, mengurangkan kebergantungan negara kepada hasil minyak demi kemampanan jangka panjang, memberi tumpuan khusus kepada kesejahteraan rakyat termasuk peningkatan gaji penjawat awam serta perlindungan untuk golongan miskin.
""Kerajaan MADANI akan terus memacu reformasi struktur yang memperkukuh sektor pendidikan, kesihatan dan perumahan rakyat. Inisiatif seperti Program Sumbangan Tunai Rahmah serta pelbagai kemudahan asas luar bandar, manifestasi komitmen kita untuk membela nasib rakyat terbanyak,"" kata beliau.
Pemilihan kepimpinan pusat yang diumumkan pada Kongres Nasional Tahunan PKR semalam, menyaksikan Anwar menang tanpa bertanding jawatan Presiden, manakala Nurul Izzah menang Timbalan Presiden setelah mengalahkan Rafizi. – BERNAMA"
https://www.bharian.com.my/berita/nasional/2025/05/1399826/menteri-menteri-luar-tiba-di-kuala-lumpur-sempena-sidang-kemuncak,Menteri-Menteri Luar tiba di Kuala Lumpur sempena Sidang Kemuncak ASEAN Ke-46,"BERNAMA - Mei 24, 2025 @ 12:47pm","SEPANG: Menteri-Menteri Luar dari Bahrain, Singapura dan Indonesia tiba di Malaysia bagi menghadiri Sidang Kemuncak ASEAN ke-46 dan Mesyuarat-Mesyuarat Berkaitan.
Menteri Luar Bahrain Dr Abdullatif Rashid Al Zayani adalah antara diplomat terawal yang tiba di Malaysia dan ke Menteri Luar Bahrain Dr Abdullatif Rashid Al Zayani, merupakan antara diplomat terawal yang tiba apabila pesawatnya mendarat di Terminal 1, Lapangan Terbang Antarabangsa Kuala Lumpur (KLIA) pada 8.20 pagi sebelum meneruskan perjalanan ke Kompleks Bunga Raya.
Menteri Luar Singapura Dr Vivian Balakrishnan yang diiringi isterinya, tiba di Terminal 1 KLIA pada 10.12 pagi, diikuti oleh Menteri Luar Indonesia Sugiono, yang tiba pada 11.34 pagi.
Sidang Kemuncak ASEAN ke-46 akan berlangsung di Pusat Konvensyen Kuala Lumpur pada 26 dan 27 Mei, bersama-sama Sidang Kemuncak ASEAN-Majlis Kerjasama Teluk (GCC) yang kedua, serta Sidang Kemuncak ASEAN-GCC-China yang julung kali diadakan.
ADVERTISEMENT
Sidang Kemuncak ASEAN akan menghimpunkan para pemimpin negara anggota bagi membincangkan perkembangan serantau serta merangka hala tuju masa depan kerjasama ASEAN.
Dilaporkan bahawa Perdana Menteri China, Li Qiang, akan hadir pada Sidang Kemuncak ASEAN-GCC-China.
Ini adalah kali kelima Malaysia mempengerusikan ASEAN, selepas menjadi pengerusi pada 1977, 1997, 2005 dan 2015. – BERNAMA"
https://www.bharian.com.my/berita/nasional/2025/05/1399824/tular-lelaki-sembur-cat-ke-badan-monyet-pencinta-haiwan-gesa,"TULAR: Lelaki sembur cat ke badan monyet, pencinta haiwan gesa tindakan tegas","Oleh Mohd Haris Fadli Mohd Fadzil haris - Mei 24, 2025 @ 12:42pm","KUALA LUMPUR: Dua klip video tular di media sosial mengenai tindakan seorang lelaki menyembur cat ke badan dan muka seekor monyet, mencetus kecaman kumpulan pencinta haiwan.
Berdasarkan dua klip masing-masing berdurasi dua dan 50 saat, monyet berkenaan dilihat meronta-ronta di dalam sangkar besi ketika cta berkenaan disembur ke badannya.
Video berkenaan didakwa dirakam di sebuah kawasan perumahan sekitar Sungai Buloh.
Presiden Persatuan Haiwan Terbiar Malaysia (SAFM), R Kalaivanan mengecam tindakan individu di dalam video terbabit dan menggesa tindakan segera diambil ke atas pelaku.
""SAFM menggesa saksi kejadian ini segera tampil membuat laporan polis serta kepada Jabatan Perlindungan Hidupan Liar dan Taman Negara (PERHILITAN) supaya tindakan tegas dapat diambil tanpa kompromi.
""SAFM juga menuntut PERHILITAN mengambil tindakan segera dan menyeluruh dalam menyiasat kes ini,"" katanya melalui kenyataan hari ini.
Kalaivanan berkata, SAFM turut berharap individu terbabit dibawa ke muka pengadilan sebagai amaran kepada orang ramai supaya tidak mendera haiwan.
Mengikut Seksyen 86 Akta Pemuliharaan Hidupan Liar 2010 (Akta 716), katanya hukuman denda tidak kurang daripada RM5,000 dan tidak melebihi RM50,000 atau penjara sehingga satu tahun, atau kedua-duanya boleh dikenakan jika disabit kesalahan.
""SAFM menegaskan tiada ruang untuk kezaliman terhadap hidupan liar dalam negara ini dan akan terus memantau perkembangan kes ini secara tegas,"" katanya.
Sementara itu, tinjauan di ruang komen mendapati ramai netizen mengecam tindakan itu yang disifatkan sebagai satu bentuk penderaan dan berisiko membahayakan nyawa monyet terbabit.
Netizen turut menggesa monyet terbabit segera diselamatkan sebelum haiwan itu mati akibat terhidu gas beracun atau termakan cat.
Namun ada juga yang menyokong dengan menyatakan amalan mengenakan cata pada badan monyet atau kera sebagai satu tindakan untuk mengawal tindakan haiwan itu yang mengganggu tanaman dan kawasan kediaman."
https://www.bharian.com.my/berita/nasional/2025/05/1399822/ketua-wanita-pkr-pesan-elak-politik-dikir-barat,Ketua Wanita PKR pesan elak politik 'dikir barat',"Oleh Mohamed Farid Noh - Mei 24, 2025 @ 12:36pm","JOHOR BAHRU: Anggota PKR diminta menjaga nama baik parti dan tidak terjebak dengan budaya politik 'dikir barat', yang hanya mengikut arahan tanpa berfikir.
Ketua Wanita PKR, Fadhlina Sidek, berkata budaya politik 'dikir barat' boleh mencetuskan perpecahan apabila suara yang membawa mesej berlainan daripada majoriti tidak diraikan.
Katanya, budaya politik sebegitu hanya akan membawa perbezaan lebih luas dengan parti tidak dapat diperkukuhkan dengan sepenuhnya.
""Sebab itu kita (PKR) tak amalkan politik dikir barat, bila tukang karut berkata-kata semua akan ikut. Tetapi jika ada ahli yang mengubah seni kata lain, tersingkirlah dia daripada kumpulan itu,"" katanya.
Beliau berkata demikian dalam ucapan penggulungan di Kongres Nasional PKR 2025, di sini, hari ini.
Hadir sama Presiden parti, Datuk Seri Anwar Ibrahim; Pengerusi Majlis Penasihat PKR, Datuk Seri Dr Wan Azizah Wan Ismail dan Timbalan Presiden, Nurul Izzah Anwar.
Mengulas lanjut, Fadhlina yang juga Menteri Pendidikan berkata, seluruh cabang parti perlu mempunyai fikrah yang jelas bagi mendukung kepemimpinan parti.
Katanya, beliau mahu melihat PKR terus kuat untuk persiapan masa hadapan di peringkat kerajaan termasuk bagi berhadapan pilihan raya termasuk Pilihan Raya Negeri (PRN) dan Pilihan Raya Umum ke-16 (PRU16).
""Saya bimbang jika akar umbi terus terpengaruh dengan kata-kata reformasi dan terus melakukan tindakan tidak selari dengan kepemimpinan, ia sekali gus gagal memahami mesej sebenar kepemimpinan tertinggi parti.
""Saya juga bimbang ada satu masa bila kita tidak betul-betul 'solid' (sebagai satu parti) atas prinsip dan tak faham arah tuju perjuangan, rakyat akhirnya akan pertikaikan kita,"" katanya."
https://www.bharian.com.my/berita/nasional/2025/05/1399818/sidang-kemuncak-asean-aliran-trafik-keluar-masuk-sekitar-ibu-negara,"Sidang Kemuncak ASEAN: Aliran trafik keluar masuk, sekitar ibu negara lancar","Noor Hidayah Tanzizi - Mei 24, 2025 @ 12:23pm","KUALA LUMPUR: Aliran trafik di jalan utama dan lebuh raya sekitar Lembah Klang lancar biarpun ada penutupan beberapa laluan bagi memberi laluan kepada delegasi Sidang Kemuncak ASEAN Ke-46, hari ini.
PLUS Trafik melaporkan trafik menuju ke pusat bandar selepas keluar plaza tol Sungai Besi bergerak perlahan pada 11.33 pagi, manakala Lembaga Lebuhraya Malaysia (LLM) melaporkan aliran trafik Lebuhraya Baru Lembah Klang (NKVE) lancar dan terkawal.
Selain itu pemerhatian mendapati trafik di Lebuhraya Persekutuan dari Subang ke Kuala Lumpur juga lancar di kedua-dua arah.
Sementara itu, KL Traffic Update di aplikasi X melaporkan aliran trafik Lebuhraya Sungai Besi-Ulu Kelang (SUKE) dan Lebuhraya KL-Putrajaya (MEX) juga lancar setakat pagi tadi.
ADVERTISEMENT
Sidang Kemuncak ASEAN Ke-46 yang membabitkan pelbagai peringkat mesyuarat berlangsung di Pusat Konvensyen KLCC, di sini sehingga 28 Mei."
https://www.bharian.com.my/berita/nasional/2025/05/1399817/rafizi-beri-bayangan-tak-tinggalkan-pkr-terus-perjuang-idealisme,"Rafizi beri bayangan tak tinggalkan PKR, terus perjuang idealisme reformasi","Oleh Mohd Nasaruddin Parzi - Mei 24, 2025 @ 12:23pm","KUALA LUMPUR: Datuk Seri Rafizi Ramli yang gagal mempertahankan jawatan Timbalan Presiden PKR memberi bayangan tidak akan meninggalkan parti itu selepas tewas dalam saingan jawatan nombor dua parti pada pemilihan berakhir semalam.
Akui kecewa dengan apa yang menimpa dirinya, Menteri Ekonomi itu menegaskan prinsip dan cita-citanya untuk meneruskan idealisme reformasi akan diteruskan selepas ini.
""Saya sangat tersentuh apabila beberapa ahli muda parti menitiskan air mata semasa saya meninggalkan dewan, sambil merayu saya tidak meninggalkan PKR walaupun dilayan sedemikian rupa.
""Saya tidak berniat untuk berputus asa dan lari dari cita-cita idealisme kita selama ini, iaitu Malaysia berhak mendapat sesuatu yang lebih baik, cita-cita itulah yang menjerumuskan saya ke dalam aktivisme dan politik dahulu. Setiap satu masalah ada pelbagai penyelesaiannya.
ADVERTISEMENT
""Setiap satu rintangan ada banyak jalan pintasnya,"" katanya dalam kenyataan disiarkan di Facebook beliau hari ini.
Ini bukan kekalahan pertama beliau dalam saingan perebutan jawatan Timbalan Presiden PKR. Dalam Pemilihan PKR 2018, Ahli Parlimen Pandan itu juga tewas kepada bekas Ahli Parlimen Gombak, Datuk Seri Mohamed Azmin Ali, yang kini sudah menyertai BERSATU.
Rafizi yang sebelum ini menyatakan kesediaan untuk meletak jawatan Menteri Ekonomi turut percaya, untuk memperjuangkan idealismenya itu, tidak memerlukan seseorang itu berada ditampuk kuasa.
""Jujurnya, saya tidak langsung kecewa. Malah saya rasa agak lega kerana kini saya boleh kembali menjadi orang biasa, diselamatkan dari sandiwara kuasa dan politik kelas tinggi. Saya menyertai PKR kerana idealisme ini (reformasi) dan manfaatnya kepada rakyat. Saya tidak menyertai PKR demi jawatan atau kedudukan menteri, apatah lagi untuk membina kekayaan.
""Saya faham nasib (Perdana Menteri, Datuk Seri) Anwar Ibrahim berkait rapat dengan PKR, namun saya percaya keabsahan PKR di mata rakyat melangkaui Anwar atau mana-mana individu. Pemimpin datang dan pergi, tetapi idealisme tetap kekal.
""Saya tidak pernah percaya bahawa memegang jawatan dalam kerajaan adalah satu-satunya cara untuk mencapai matlamat itu,"" katanya.
Rafizi tewas kepada Nurul Izzah Anwar yang juga penyandang Naib Presiden."
https://www.bharian.com.my/berita/nasional/2025/05/1399812/pm-laos-lawat-malaysia-esok-untuk-erat-kerjasama,PM Laos lawat Malaysia esok untuk erat kerjasama,"BERNAMA - Mei 24, 2025 @ 12:14pm","KUALA LUMPUR: Perdana Menteri Laos, Sonexay Siphandone akan melakukan lawatan rasmi ke Malaysia mulai Ahad, dan mengadakan perbincangan dengan rakan sejawatannya Datuk Seri Anwar Ibrahim bagi mengeratkan lagi kerjasama.
Kementerian Luar dalam kenyataan berkata ini merupakan lawatan pertama Siphandone ke Malaysia sejak dipilih sebagai Perdana Menteri Laos pada Disember 2022.
Lawatan rasmi itu berlangsung menjelang Sidang Kemuncak ASEAN ke-46, Sidang Kemuncak ASEAN-GCC ke-2 dan Sidang Kemuncak ASEAN-GCC-China di Pusat Konvensyen Kuala Lumpur di sini pada 26 dan 27 Mei ini, yang mencerminkan hubungan kukuh serta berkekalan antara Malaysia dan Laos.
Kementerian Luar berkata Siphandone akan disambut oleh Anwar dalam satu majlis sambutan rasmi di Kompleks Perdana Putra, Putrajaya, diikuti dengan mesyuarat dua hala.
""Mesyuarat itu akan memberi tumpuan kepada perkembangan hubungan dua hala yang berterusan, khususnya dalam bidang perdagangan dan pelaburan, pertahanan, pendidikan, tenaga boleh diperbaharui, pengangkutan, pelancongan, pembinaan kapasiti, pertanian, dan industri halal.
""Kedua-dua pemimpin itu juga akan terlibat dalam pertukaran pandangan yang substantif mengenai perkembangan serantau dan global, dengan penekanan terhadap kepentingan strategik ASEAN sebagai platform yang padu dan responsif untuk menangani kebimbangan bersama, terutamanya memandangkan cabaran geopolitik dan geoekonomi yang baru muncul,"" menurut kenyataan itu.
Siphandone akan diiringi pasangannya Vandara Siphandone, para menteri, dan pegawai-pegawai kanan kerajaan dalam lawatannya itu.
Tahun lepas perdagangan antara Malaysia dan Laos dicatatkan pada AS$21.9 juta (RM99.7 juta), dengan eksport AS$14.9 juta (RM67.8 juta), dan import AS$7 juta (RM31.9 juta).
Malaysia ialah pelabur asing kelima terbesar di Laos, dengan jumlah pelaburan bernilai USD942 juta, dengan 46 projek berdaftar, memfokuskan kepada sektor seperti tenaga boleh diperbaharui, pengangkutan dan logistik, telekomunikasi, pembinaan, perbankan dan perkhidmatan hotel. – BERNAMA"
https://www.bharian.com.my/berita/nasional/2025/05/1399810/sidang-kemuncak-asean-hisham-ketuai-misi-kulinari-berskala,Sidang Kemuncak ASEAN: Hisham ketuai misi kulinari berskala antarabangsa,"BERNAMA - Mei 24, 2025 @ 12:13pm","KUALA LUMPUR: Di sebalik kehangatan perbincangan diplomatik dalam Sidang Kemuncak ASEAN ke-46, terselit satu lagi tugas mencabar Malaysia yang perlu disempurnakan.
Bezanya, ia bukan di meja rundingan, tetapi di dapur Pusat Konvensyen Kuala Lumpur (KLCC).
Mengetuai misi kulinari berskala antarabangsa ini ialah Ketua Jurumasak KLCC, Hisham Jaafar, 52, yang lebih 15 tahun mengabdikan diri dalam dunia masakan bertaraf tinggi di pusat konvensyen ternama itu.
Ini kali ketiga beliau memikul tanggungjawab menyediakan hidangan untuk acara berprofil tinggi selepas kali terakhir 10 tahun lalu yang menyaksikan kehadiran pemimpin dunia seperti bekas Presiden Amerika Syarikat, Barack Obama dan Perdana Menteri India, Narendra Modi.
""Kami bersyukur pernah diberi kepercayaan untuk mengendalikan Sidang Kemuncak ASEAN ke-26 pada 2015 dan juga pelbagai acara antarabangsa lain seperti Forum Ekonomi Islam Dunia.
""Mungkin ini sebabnya Pejabat Perdana Menteri meletakkan keyakinan kepada kami sekali lagi,"" katanya.
Namun, katanya, pengalaman sahaja tidak mencukupi kerana tekanan tetap wujud, lebih-lebih lagi apabila Perdana Menteri, Datuk Seri Anwar Ibrahim menetapkan sendiri syarat agar setiap hidangan mencerminkan keunikan Malaysia.
Oleh itu, berpegang kepada tema Malaysian on Plate, perancangan teliti sudah bermula sejak tiga bulan lalu dengan menu yang dirangka bukan sekadar menyelerakan, tetapi juga mengetengahkan kepelbagaian warisan kulinari Malaysia, iaitu masakan Melayu, Cina dan India, hinggalah cita rasa etnik Sabah dan Sarawak.
""Kami tampilkan makanan warisan seperti Baba dan Nyonya, umai dan kinilau dari Sarawak dan Sabah serta kuih-muih tradisional seperti seri muka, bingka, roti jala dan murtabak.
""Mungkin nampak biasa, tapi dari segi kualiti, kami angkat tahapnya supaya delegasi benar-benar dapat menikmati 'rasa' Malaysia,"" katanya.
Lebih menarik, kebanyakan bahan mentah yang digunakan juga adalah produk tempatan yang beliau sifatkan bukan sahaja menyokong industri dalam negara, malah menekankan keupayaan Malaysia menghasilkan bahan berkualiti tinggi.
Bagaimanapun, Hisham mengakui, mengendalikan jamuan pada skala sebegini bukanlah mudah kerana setiap menu perlu disesuaikan dengan selera, budaya dan kepercayaan agama setiap negara ASEAN.
Malah, perubahan jadual saat akhir delegasi dan permintaan diet khas termasuk untuk golongan diabetes dan vegetarian juga menjadi antara cabaran kerana menuntut adaptasi segera dan fleksibiliti tinggi daripada pasukan kulinari beliau.
""Ada masa kami perlu bekerja dari awal pagi sampai lewat malam tetapi tidak mengapa, semua ini berbaloi kerana pengalaman sebegini bukan selalu datang.
""Sekarang pun, saya sudah nampak hasilnya kerana sudah ada pasukan pelapis. Kalau satu hari nanti saya bersara, saya yakin mereka mampu teruskan legasi ini, mungkin pada skala yang lebih besar,"" katanya dengan nada penuh yakin.
Sidang Kemuncak ASEAN Ke-46 yang bertemakan 'Keterangkuman dan Kemampanan' sedang berlangsung dengan mesyuarat peringkat pegawai-pegawai kanan diikuti mesyuarat peringkat menteri pada 25 Mei, manakala mesyuarat ketua-ketua kerajaan pula akan bermula pada 26 Mei.
Sempena sidang itu, dua mesyuarat peringkat tinggi turut berlangsung, iaitu Sidang Kemuncak ASEAN-Majlis Kerjasama Teluk (GCC) Kedua dan Sidang Kemuncak ASEAN-GCC-China, yang julung kali diadakan sebagai platform penting memperkukuh kerjasama serantau dan antara rantau."
https://www.bharian.com.my/berita/nasional/2025/05/1399808/malaysia-cipta-sejarah-resolusi-kesihatan-paru-paru-diterima-pakai,"Malaysia cipta sejarah, Resolusi Kesihatan Paru-Paru diterima pakai WHO - Dzulkefly","BERNAMA - Mei 24, 2025 @ 12:06pm","KUALA LUMPUR: Resolusi Kesihatan Paru-paru yang dipacu negara telah diterima pakai secara rasmi oleh Pertubuhan Kesihatan Sedunia (WHO) sempena Perhimpunan Kesihatan Sedunia ke-78 (WHA78) di Geneva, Switzerland.
Menteri Kesihatan, Datuk Seri Dr Dzulkefly Ahmad, berkata penerimaan resolusi itu merupakan pencapaian bersejarah dan kejayaan besar buat Malaysia dalam kepimpinan kesihatan global.
""Alhamdulillah, misi rasmi ke Geneva sempena WHA78 telah selesai dengan penuh jayanya. Malam tadi saya telah kembali ke tanah air dengan semangat lebih menyala dan tekad yang lebih jitu,"" katanya menerusi hantaran di Facebook hari ini.
Dzulkefly berkata sepanjang berada di Geneva, beliau mewakili Malaysia menjadi tuan rumah ketika sesi sampingan WHA78 bagi memajukan kesihatan mulut dalam Liputan Kesihatan Sejagat (UHC).
Beliau berkata pelbagai pertemuan strategik telah diadakan bersama organisasi kesihatan antarabangsa seperti WHO, Gavi (the Vaccine Alliance), Rare Disease International (RDI), Kesatuan Kawalan Kanser Antarabangsa (UICC) dan Medicines Patent Pool (MPP).
Dzulkefly yang mengetuai delegasi Malaysia ke WHA78 di Geneva dari 18 hingga 22 Mei berkata pertemuan dua hala turut diadakan bersama rakan sejawatan atau wakil kesihatan dari Bangladesh, Mesir, Iran, Palestin, Brunei dan Norway bagi memperkukuh kerjasama kesihatan antara negara.
Menurut beliau, Malaysia juga menyuarakan iltizam terhadap kesaksamaan vaksin, kesiapsiagaan pandemik dan agenda One Health di peringkat serantau.
""Setiap langkah dan pertukaran di Geneva membawa satu mesej jelas - Malaysia bukan hanya mengikut arus kesihatan global, malah turut menerajui, memacu dan membentuk hala tuju bersama.
""Terima kasih kepada semua rakan kongsi strategik, petugas delegasi dan warga Kementerian Kesihatan yang bertungkus-lumus menjayakan misi ini,"" katanya. – BERNAMA"
https://www.bharian.com.my/berita/nasional/2025/05/1399806/sidang-kemuncak-asean-klcc-kerah-lebih-1000-petugas-tingkat,"Sidang Kemuncak ASEAN: KLCC kerah lebih 1,000 petugas tingkat persiapan","BERNAMA - Mei 24, 2025 @ 11:59am","KUALA LUMPUR: Pusat Konvensyen Kuala Lumpur (KLCC) giat mempertingkatkan persiapan sebagai lokasi rasmi penganjuran Sidang Kemuncak ASEAN ke-46 pada 26 dan 27 Mei ini.
Antara usaha yang dijalankan termasuk mempercepat kerja-kerja baik pulih serta mengerahkan lebih 1,000 petugas bagi memastikan kelancaran penganjuran acara serantau berprofil tinggi tersebut.
Timbalan Pengurus Besar KLCC, Robert Hatton-Jones, berkata pengalaman sebagai tuan rumah kali ketiga sidang kemuncak ini menjadi aset penting dalam menjayakan acara dengan lancar.
""Memandangkan ini kali ketiga kami menjadi tuan rumah Sidang Kemuncak ASEAN, kami mempunyai pasukan berpengalaman yang arif dengan semua keperluan sidang ini,"" katanya.
Hatton-Jones berkata, penambahbaikan utama termasuk peningkatan sistem audio visual, kelengkapan serta reka bentuk dalaman di lokasi-lokasi utama persidangan.
Menurutnya, semua kakitangan turut menjalani latihan protokol VIP bagi memastikan mereka bersedia serta mahir mengendalikan kehadiran tetamu kenamaan.
Dari segi keselamatan, Hatton-Jones berkata, KLCC bekerjasama rapat dengan Polis Diraja Malaysia (PDRM) dan Majlis Keselamatan Negara (MKN) serta turut mengambil bahagian dalam latihan meja dan latihan lapangan bagi memperkemas strategi tindak balas kecemasan dan koordinasi.
""Kami menganggarkan lebih 1,000 kakitangan terlibat, merangkumi kakitangan tetap, kontrak dan sukarelawan dengan jumlah yang disesuaikan mengikut keperluan operasi harian,"" katanya.
Sidang Kemuncak ASEAN ke-46 yang bertemakan 'Keterangkuman dan Kemampanan' akan menghimpunkan pemimpin negara anggota ASEAN untuk membincangkan isu-isu serantau serta merangka hala tuju masa depan kerjasama ASEAN.
Turut dijadualkan ialah Sidang Kemuncak ASEAN-GCC ke-2 dan Sidang Kemuncak trilateral ASEAN-GCC-China yang julung kali diadakan, mencerminkan usaha ASEAN memperkukuh kerjasama serantau dan antarabangsa."
https://www.bharian.com.my/berita/nasional/2025/05/1399800/mesyuarat-som-asean-bermula-fasa-penting-sidang-kemuncak-ke-46,"Mesyuarat SOM ASEAN bermula, fasa penting sidang kemuncak ke-46","BERNAMA - Mei 24, 2025 @ 11:45am","KUALA LUMPUR: Mesyuarat Pegawai-pegawai Kanan ASEAN (SOM) bermula secara rasmi hari ini, fasa penting menjelang Sidang Kemuncak ASEAN ke-46 yang akan berlangsung di Pusat Konvensyen Kuala Lumpur (KLCC) dari 26 hingga 27 Mei ini.
Sebelum mesyuarat dimulakan di Pusat Konvensyen Kuala Lumpur (KLCC), sidang memberi penghormatan kepada bekas Presiden Vietnam, Tran Duc Luong yang meninggal dunia Selasa lalu.
Ketua Setiausaha Kementerian Luar, Datuk Seri Amran Mohamed Zin merakamkan ucapan takziah negara dan mengiktiraf sumbangan bekas pemimpin itu, terutama dalam konteks kerjasama ASEAN.
""Bagi pihak Malaysia, kami mengucapkan takziah atas pemergian bekas presiden. Perdana Menteri kami (Datuk Seri Anwar Ibrahim) telah menyampaikan rasa simpatinya kepada kerajaan dan rakyat Vietnam, melahirkan rasa dukacita dan mengiktiraf jasa serta dedikasi mendiang pemimpin itu kepada negara,"" katanya.
SOM adalah fasa persediaan utama menjelang Sidang Kemuncak ASEAN ke-46 yang dijadualkan berlangsung dari 26 hingga 27 Mei.
Sesi itu dimulakan dengan kata alu-aluan oleh Amran yang mengucapkan selamat datang kepada ketua-ketua SOM ASEAN, wakil SOM Timor-Leste dan pegawai-pegawai dari Sekretariat ASEAN ke mesyuarat itu.
Sidang Kemuncak ASEAN ke-46 bertemakan 'Keterangkuman dan Kemampanan' pada 26 dan 27 Mei di KLCC, menghimpunkan pemimpin dari negara anggota blok itu untuk membincangkan isu-isu serantau, memupuk kerjasama ekonomi dan memajukan prinsip keterangkuman dan kemampanan.
Kuala Lumpur juga akan menjadi tuan rumah Sidang Kemuncak ASEAN-Majlis Kerjasama Teluk (GCC) Kedua dan Sidang Kemuncak ASEAN-GCC-China yang diadakan buat julung kalinya.
Dua hari lalu, Anwar dalam catatan di Facebook, merakamkan ucapan takziah dan menyatakan bahawa mendiang Duc Luong yang berkhidmat semasa era penting dalam sejarah Vietnam, memainkan peranan teguh bagi mendukung semangat reformasi Doi Moi (ekonomi).
Duc Luong meninggal dunia pada usia 88 tahun di kediamannya di Hanoi. Beliau berkhidmat sebagai Timbalan Perdana Menteri Vietnam dari September 1992 hingga Ogos 1997, kemudian sebagai Presiden Republik Sosialis Vietnam dari September 1997 hingga Jun 2006.
Sementara itu, SOM ASEAN hari ini adalah fasa penting menjelang Sidang Kemuncak ASEAN ke-46 yang akan berlangsung di KLCC pada 26 hingga 27 Mei ini.
Sesi yang bermula pada 8.30 pagi itu menghimpunkan pegawai-pegawai kanan ASEAN, wakil SOM Timor-Leste, dan pegawai dari Sekretariat ASEAN bagi menyelaras kedudukan dalam isu serantau utama menjelang sesi rundingan pemimpin ASEAN.
Selepas makan tengah hari, SOM ASEAN bersambung pada sebelah petang, diikuti beberapa siri rundingan tidak rasmi mengenai pelaksanaan Konsensus Lima Perkara, hala tuju kolektif ASEAN bagi menangani situasi di Myanmar.
Sesi rundingan akan bermula jam 4 petang dengan perbincangan yang disasarkan dalam kalangan Menteri Luar ASEAN terpilih dan perwakilan kanan dari Malaysia, Laos dan Filipina sebelum diperkembang selanjutnya bagi merangkumi perwakilan ASEAN yang lebih luas pada sesi kemudian.
Hasil perbincangan itu dijangka membentuk respons kolektif blok berkenaan terhadap situasi semasa.
Semasa diplomasi beralih dari dewan persidangan kepada persekitaran yang lebih tidak formal, persidangan hari ini akan diakhiri dengan majlis makan malam yang dihoskan Menteri Luar, Datuk Seri Mohamad Hasan.
Majlis makan malam di Kelab Petronas itu akan mengalu-alukan kehadiran Menteri-menteri Luar ASEAN, Timor-Leste, GCC dan China, menjadi perhimpunan peringkat tinggi secara rasmi yang pertama minggu ini.
Pada masa sama, landasan ekonomi akan terus mendapat momentum dengan Mesyuarat Pegawai-pegawai Ekonomi Kanan Persediaan (PREP-SEOM), yang akan meletakkan asas bagi Majlis Komuniti Ekonomi ASEAN ke-25.
PREP-SEOM biasanya berfungsi untuk memperhalusi keutamaan ekonomi utama seperti perdagangan, pelaburan dan kemampanan.
Sidang Kemuncak ASEAN tahun ini dijangka menjadi peristiwa penting kerana ia turut melibatkan Sidang Kemuncak ASEAN-GCC Kedua dan julung kalinya Sidang Kemuncak ASEAN-GCC-China, yang mencerminkan peningkatan pembabitan ASEAN dengan rakan kongsi antarabangsa penting."
https://www.bharian.com.my/berita/nasional/2025/05/1399793/kongres-pkr-kuota-30-peratus-wanita-dalam-kepimpinan-dan-kerajaan,"Kongres PKR: Kuota 30 peratus wanita dalam kepimpinan dan kerajaan perlu diisi, bukan sekadar angka","Oleh Mohamed Farid Noh - Mei 24, 2025 @ 11:26am","JOHOR BAHRU: PKR dituntut mengisi kuota 30 peratus wanita dalam kepemimpinan serta kerajaan.
Pembahas dari Selangor, Pua Pei Ling, yang juga Naib Ketua PKR Cabang Damansara, berkata tuntutan berkenaan bukanlah isu baharu, tetapi malangnya ia masih belum dicapai.
""Kuota 30 peratus wanita dalam kepimpinan bukanlah permintaan baharu.
""Ia adalah komitmen yang telah ditetapkan sejak bertahun lalu dan termaktub dalam Dasar Wanita Negara dan komitmen antarabangsa Malaysia.
""Maka hari ini, saya bukan sahaja menyuarakan semula tuntutan itu, saya menegaskan bahawa kuota 30 peratus ini bukan sekadar angka yang perlu diisi, tetapi amanah yang perlu dipenuhi dengan kompetensi dan integriti,"" katanya ketika sesi perbahasan Kongres Nasional PKR, di sini, hari ini.
Hadir sama mendengar perbahasan adalah Presiden, Datuk Seri Anwar Ibrahim; Pengerusi Majlis Penasihat PKR, Datuk Seri Dr Wan Azizah Wan Ismail dan Timbalan Presiden, Nurul Izzah Anwar.
Mengulas lanjut, Pei Ling yang juga Ahli Dewan Undangan (ADUN) Bukit Lanjan berkata, selama puluhan tahun, wanita menjadi pendukung utama dalam politik negara, tetapi terlalu kerap diletakkan di belakang pentas kuasa.
Katanya, mereka menjadi tenaga kerja kempen, menjaga anak-anak semasa mesyuarat politik berlangsung selain menyediakan makanan untuk jentera parti.
""Namun suara mereka jarang kedengaran dalam bilik mesyuarat tertinggi. Hari ini, naratif itu sedang berubah.
""Wanita Malaysia kini bukan sekadar penyokong, kita adalah pemimpin akar umbi, dari ketua wanita cabang, ketua cabang, ketua kampung, ahli majlis, ADUN, Ahli Parlimen, EXCO, malah Menteri dan pernah juga Timbalan Perdana Menteri.
""Kebangkitan wanita dalam politik bukan kebetulan, ia hasil perjuangan yang panjang. PKR telah menjadi pelopor dalam usaha memperkasakan wanita, sejak era Reformasi 1998 hingga kini,"" katanya.
Pei Ling turut menasihatkan anggota Wanita PKR membuang budaya 'gosip' yang hanya memecah belah pasukan.
""Sila buangkan budaya 'gosip', sila fokus pada amanah dipertanggungjawabkan dalam parti selepas kemenangan pemilihan parti.
""Jangan hanya menuntut ruang, buktikan kita layak diberi kepercayaan. Jangan hanya meminta untuk dilantik, buktikan kita mampu memimpin.
""Apabila prestasi wanita menyinar, kuota akan jadi kekuatan bukan pertikaian,"" katanya."
https://www.bharian.com.my/berita/nasional/2025/05/1399791/kini-masa-perkukuh-parti-perkasa-idealisme-perjuangan-ramanan,"Kini masa perkukuh parti, perkasa idealisme perjuangan - Ramanan","Ilah Hafiz Aziz - Mei 24, 2025 @ 11:24am","KUALA LUMPUR: Satu-satunya muka baharu dalam barisan Naib Presiden PKR yang menang pemilihan semalam, Datuk Seri R Ramanan mengajak semua pihak dalam parti merapatkan saf dan melangkah ke hadapan dengan semangat utuh di bawah kepimpinan Datuk Seri Anwar Ibrahim.
Timbalan Menteri Pembangunan Usahawan dan Koperasi itu yang menang bersama tiga penyandang jawatan naib presiden pada pemilihan parti, berkata kini adalah masa untuk memperkukuhkan parti dan memperkasakan idealisme perjuangan.
""Dan memastikan Keadilan kekal sebagai wadah utama rakyat yang menjunjung prinsip Malaysia Madani,"" katanya menerusi hantaran di Facebook.
ADVERTISEMENT
Tiga penyandang Naib Presiden PKR yang berjaya mempertahankan jawatan diumumkan malam tadi ialah Menteri Besar Selangor, Datuk Seri Amirudin Shari; Menteri Besar Negeri Sembilan, Datuk Seri Aminuddin Harun dan Menteri Sains, Teknologi dan Inovasi, Chang Lih Kang.
Ramanan yang juga Ketua Cabang PKR Sungai Buloh bertekad untuk terus memperjuangkan semangat reformasi parti susulan kemenangannya pada pemilihan di peringkat Majlis Pimpinan Pusat (MPP) semalam.
Beliau bertekad untuk bukan sahaja membawa suara rakyat dan menjunjung nilai keadilan, tetapi juga mahu memastikan PKR terus menjadi peneraju perubahan di negara ini.
Tegasnya, visi dan misinya adalah untuk membawa suara Malaysia MADANI ke pentas nasional dengan semangat reformasi yang tidak pernah luntur.
""Ini bukan sekadar kemenangan peribadi, tetapi satu amanah besar yang akan saya pikul dengan penuh tanggungjawab, keikhlasan dan dedikasi. Keadilan bukan sekadar parti, ia adalah rumah perjuangan kita bersama. Parti kita, rumah kita.
""Kita adalah Keadilan. Perjuangan ini adalah perjuangan bersama. Demi rakyat, demi masa depan Malaysia, kita terus melangkah dengan yakin dan teguh,"" katanya.
Beliau juga menghargai sokongan dan kepercayaan diberikan perwakilan parti pada pemilihan kali ini.
""Saya amat menghargai segala bentuk sokongan, mandat dan kepercayaan yang telah diberikan perwakilan,"" katanya."
https://www.bharian.com.my/berita/nasional/2025/05/1399787/menang-naib-presiden-ramanan-tekad-perjuang-semangat-reformasi,"Menang Naib Presiden, Ramanan tekad perjuang semangat reformasi","Oleh Ilah Hafiz Aziz - Mei 24, 2025 @ 11:18am","KUALA LUMPUR: Ahli Parlimen Sungai Buloh, Datuk Seri R Ramanan bertekad untuk terus memperjuang semangat reformasi selepas dipilih antara empat Naib Presiden PKR yang baharu dalam pemilihan parti itu semalam.
Beliau yang juga Timbalan Menteri Pembangunan Usahawan dan Koperasi satu-satunya pemenang yang bukan penyandang dalam kalangan empat Naib Presiden baharu PKR.
Tiga penyandang itu adalah Menteri Besar Selangor, Datuk Seri Amiruddin Shaari; Menteri Besar Negeri Sembilan, Datuk Seri Aminuddin Harun dan Menteri Sains, Teknologi dan Inovasi, Chang Lih Kang.
Aminuddin menang selepas memperoleh 7,955 undi di tempat pertama, diikuti Ramanan (5,895 undi); Aminuddin (5,889 undi) serta 5,757 undi diperoleh Lih Kang.
ADVERTISEMENT
Ramanan berkata, beliau bertekad untuk bukan sahaja membawa suara rakyat dan menjunjung nilai-nilai keadilan, malah mahu memastikan keadilan terus menjadi peneraju perubahan di negara ini.
Susulan kemenangan itu, visi dan misinya adalah untuk membawa suara Malaysia Madani ke pentas nasional dengan semangat reformasi yang tidak pernah luntur.
""Ini bukan sekadar satu kemenangan peribadi, tetapi satu amanah besar yang akan saya pikul dengan penuh tanggungjawab, keikhlasan dan dedikasi. Keadilan bukan sekadar parti, ia adalah rumah perjuangan kita bersama. Parti kita, rumah kita.
""Kita adalah Keadilan. Perjuangan ini adalah perjuangan bersama. Demi rakyat, demi masa depan Malaysia, kita terus melangkah dengan yakin dan teguh,"" katanya melalui Facebook.
Dalam pada itu, Ramanan menyeru semua pihak merapatkan kembali saf dan melangkah ke hadapan dengan semangat utuh di bawah kepimpinan Presiden, Datuk Seri Anwar Ibrahim.
""Kini adalah masa untuk kita memperkukuh parti, memperkasa idealisme perjuangan dan memastikan Keadilan kekal sebagai wadah utama rakyat yang menjunjung prinsip Malaysia Madani.
""Saya amat menghargai segala bentuk sokongan, mandat dan kepercayaan yang telah diberikan oleh para perwakilan,"" katanya."
https://www.bharian.com.my/berita/nasional/2025/05/1399779/saya-akan-terus-khidmat-kepada-tanah-air-sepenuh-jiwa-dan-raga-nik,'Saya akan terus khidmat kepada tanah air sepenuh jiwa dan raga' - Nik Nazmi,"Oleh Mohd Nasaruddin Parzi - Mei 24, 2025 @ 10:58am","KUALA LUMPUR: Ahli Parlimen Setiawangsa, Nik Nazmi Nik Ahmad menyeru anggota dan pemimpin parti mengetepikan segala bentuk perbezaan dan terus fokus kepada agenda untuk memartabat rakyat.
Menteri Sumber Asli dan Kelestarian Alam itu yang tewas dalam saingan jawatan Naib Presiden PKR pada pemilihan parti semalam, turut menyatakan akan terus berkhidmat kepada tanah air dengan sepenuh jiwa dan raga.
""Keputusan kali ini bukanlah apa yang seperti kami harapkan. Kami telah berjuang habis-habisan dan saya amat menghargai dedikasi pasukan saya sepanjang kempen ini.
""Kini tibalah masanya untuk kita mengetepikan segala perbezaan dan bersama-sama memastikan KEADILAN keluar daripada ujian kuasa ini dengan idealismenya tetap utuh, membawa visi serta agenda untuk terus berkhidmat dan mengangkat martabat rakyat.
""Apa jua yang mendatang, saya akan terus berkhidmat kepada tanah air dengan sepenuh jiwa dan raga,"" katanya melalui muat naik di Facebook.
Nik Nazmi dalam saingan merebut empat tempat jawatan Naib Presiden PKR.
Keputusan rasmi diumumkan Jawatankuasa Pemilihan Pusat (JPP) malam tadi menyaksikan tiga penyandang kekal, menewaskan lapan lagi pencabar.
Selain Menteri Besar Selangor, Datuk Seri Amiruddin Shaari, turut menang bagi saingan jawatan itu adalah Menteri Besar Negeri Sembilan, Datuk Seri Aminuddin Harun dan Menteri Sains, Teknologi dan Inovasi, Chang Lih Kang.
Aminuddin menang selepas memperoleh 7,955 undi di tempat pertama, diikuti Timbalan Menteri Pembangunan Usahawan dan Koperasi, Datuk Seri R Ramanan (5,895 undi); Aminuddin (5,889 undi) serta 5,757 undi diperoleh Lih Kang.
Nik Nazmi sebelum ini turut tewas dalam saingan Ketua Cabang Setiawangsa di tangan pelakon dan pengarah, Datuk Afdlin Shauki."
https://www.bharian.com.my/berita/nasional/2025/05/1399772/menteri-luar-asean-bincang-pelaksanaan-5pc-tangani-isu-myanmar,Menteri Luar ASEAN bincang pelaksanaan 5PC tangani isu Myanmar,"Oleh Zanariah Abd Mutalib - Mei 24, 2025 @ 10:50am","KUALA LUMPUR: Pelaksanaan Konsensus Lima Perkara (5PC) dalam menangani situasi di Myanmar antara dibincangkan dalam pertemuan membabitkan Menteri Luar dan perwakilan kanan ASEAN hari ini, menjelang Sidang Kemuncak ASEAN ke-46 yang akan bermula Isnin.
Perbincangan tidak rasmi itu diadakan secara tertutup bermula 4 petang ini, dipengerusikan Menteri Luar Malaysia, Datuk Seri Mohamad Hasan.
Hasil perbincangan berkenaan dijangka membentuk tindakan balas kolektif ASEAN terhadap konflik di Myanmar yang sedang berlaku.
5PC dipersetujui pada Mesyuarat Pemimpin ASEAN di Jakarta pada April 2021, dua bulan selepas tentera merampas kuasa daripada kerajaan awan yang dipilih secara demokrasi di Myanmar.
ADVERTISEMENT
5PC menggesa pemberhentian segera keganasan, mengadakan dialog antara semua pihak, pelantikan utusan khas, membenarkan bantuan kemanusiaan oleh ASEAN dan membenarkan utusan khas ASEAN melawat Myanmar untuk bertemu semua pihak.
Pada masa sama, Mesyuarat Pegawai-pegawai Kanan ASEAN (SOM) bermula secara rasmi hari ini, bermula jam 8.30 pagi tadi.
Sesi itu menghimpunkan pegawai kanan ASEAN, wakil SOM Timor-Leste dan pegawai dari Sekretariat ASEAN, bagi tujuan menyelaraskan kedudukan dalam isu serantau utama menjelang sesi rundingan pemimpin negara ASEAN.
Selain itu, Mesyuarat Pegawai Kanan Ekonomi Persediaan (Prep-SEOM) akan berlangsung jam 2.30 petang, yang akan meletakkan asas bagi Majlis Komuniti Ekonomi ASEAN ke-25, dengan tumpuan kepada perdagangan, pelaburan dan keutamaan integrasi serantau.
Pada sebelah malam, majlis makan malam akan diadakan bagi mengalu-alukan kehadiran Menteri-Menteri Luar ASEAN, Timor-Leste, Majlis Kerjasama Teluk (GCC) dan China, selain Setiausaha-Setiausaha Agung ASEAN dan GCC.
Sidang Kemuncak ASEAN tahun ini dengan tema ""Keterangkuman dan Kemampanan"" dijangka menjadi peristiwa penting kerana turut membabitkan Sidang Kemuncak ASEAN-GCC Ke-2 dan buat julung kalinya Sidang Kemuncak ASEAN-GCC-China, yang mencerminkan peningkatan penglibatan ASEAN dengan rakan kongsi antarabangsa penting."
https://www.bharian.com.my/berita/nasional/2025/05/1399769/rafizi-tiada-di-kongres-nasional-pkr-pagi-ini,Rafizi 'tiada' di Kongres Nasional PKR pagi ini,"Oleh Mohamed Farid Noh - Mei 24, 2025 @ 10:41am","JOHOR BAHRU: Datuk Seri Rafizi Ramli yang tewas dalam saingan jawatan nombor dua PKR malam tadi tidak kelihatan di hari terakhir Kongres Nasional PKR 2025 yang berlangsung di Pusat Konvensyen Antarabangsa Persada Johor, di sini, pagi ini.
Setakat jam 10.17 pagi ini, kelibat Ahli Parlimen Pandan yang juga Menteri Ekonomi itu belum kelihatan, sekali gus mencetuskan pelbagai spekulasi di dewan kongres ketika beberapa perwakilan ternanti-nanti kemunculan beliau.
Susuk Rafizi antara mencuri tumpuan sepanjang kempen menjelang pemilihan PKR apabila lantang menggunakan pentas jelajah Hidupkan Idealisme Reformasi Dalam Ujian Kuasa (HIRUK) untuk mengkritik dan menyerang sistem parti serta beberapa pimpinan, termasuk calon yang bertanding.
Rafizi juga menyatakan kesediaannya untuk melepaskan jawatan dalam Kabinet sekiranya gagal mempertahankan jawatan Timbalan Presiden PKR dalam pemilihan parti itu.
Kongres Nasional PKR 2025 menyaksikan beberapa perubahan dalam barisan kepimpinan utama parti termasuk kekalahan beberapa penyandang jawatan utama.
Paling mencuri tumpuan adalah saingan Timbalan Presiden apabila Nurul Izzah Anwar menewaskan Rafizi selaku penyandang.
Keputusan rasmi jawatan Majlis Pimpinam Pusat (MPP) 2025-2028 termasuk Timbalan Presiden diumumkan Pengerusi Jawatankuasa Pemilihan Pusat (JPP), Datuk Seri Dr Zaliha Mustafa, kira-kira jam 10.30 malam tadi, selepas selesai ucapan perasmian Kongres Nasional PKR 2025 oleh Anwar.
Nurul Izzah yang juga bekas Ahli Parlimen Permatang Pauh memperoleh 9,803 undi untuk menewaskan penyandang jawatan itu, Rafizi yang meraih 3,866 undi.
Rafizi ketika ditemui media selepa skeputusan diumumkan malam tadi enggan mengulas lanjut, sekadar berkata 'It's ok, you should ask the (new)' Timbalan Presiden"".
Beliau juga dilihat kurang senang apabila ditanya media sama ada menerima keputusan tewas di tangan Puteri Reformasi, Nurul Izzah.
Pagi ini, Kongres Nasional PKR 2024/2025 yang dirasmikan Perdana Menteri Datuk Seri Anwar Ibrahim malam tadi, diteruskan dengan sesi perbahasan ucapan dasar Presiden.
Terdahulu, Presiden PKR, Datuk Seri Anwar Ibrahim tiba ke lokasi kongres seawal jam 8.40 pagi bersama Datuk Seri Dr Wan Azizah Wan Ismail yang juga Pengerusi Majlis Penasihat PKR.
Nurul Izzah tiba kira-kira jam 8.20 pagi bersama kepimpinan tertinggi lain."
https://www.bharian.com.my/berita/nasional/2025/05/1399761/kongres-pkr-pengukuhan-parti-isu-rakyat-dan-pentadbiran-negara,"Kongres PKR: Pengukuhan parti, isu rakyat dan pentadbiran negara antara tumpuan bahas hari ini","Oleh BERNAMA - Mei 24, 2025 @ 10:27am","JOHOR BAHRU: Kongres Nasional Parti Keadilan Rakyat (PKR) 2024/2025 yang dirasmikan Perdana Menteri Datuk Seri Anwar Ibrahim malam tadi, diteruskan pagi ini dengan sesi perbahasan ucapan dasar Presiden.
Berlangsung di Pusat Konvensyen Antarabangsa Persada di sini, sesi perbahasan bermula 9.20 pagi itu akan membabitkan 16 pembahas dari negeri, Angkatan Muda Keadilan (AMK) dan juga Wanita.
Antara topik akan disentuh pembahas ialah strategi jangka panjang untuk membina Malaysia majmuk, peranan bersama semua anggota dalam menyusun semula kekuatan parti, inisiatif negeri sebagai bukti keupayaan keadilan menjadi kerajaan berwibawa serta peranan parti, rakyat, dan negara.
Turut disentuh perwakilan mengenai subsidi, upah dan kos sara hidup, Pilihan Raya Negeri Sabah, Islam dalam pentadbiran negara dan Perjanjian Malaysia 1963 (MA63).
Selepas tamat sesi perbahasan, Pengerusi Tetap Datuk Ahmad Kassim akan mengumumkan pembubaran Majlis Pimpinan Pusat (MPP) 2022-2025, diikuti sesi pengundian Pengerusi Tetap dan Timbalan Pengerusi Tetap bagi sesi 2025-2028.
Kongres diteruskan dengan pengumuman Pengerusi Tetap dan Timbalan Pengerusi Tetap yang baharu oleh Pengerusi Jawatankuasa Pemilihan Pusat (JPP) Datuk Seri Dr Zaliha Mustafa.
Sejurus itu, MPP yang baharu akan mengambil tempat di atas pentas menggantikan MPP terdahulu.
Pada keputusan rasmi pemilihan semalam, Anwar yang juga Menteri Kewangan menang tanpa bertanding jawatan Presiden, manakala Nurul Izzah Anwar dipilih sebagai Timbalan Presiden yang baharu menggantikan Datuk Seri Rafizi Ramli yang juga Menteri Ekonomi.
Tiga penyandang, Menteri Besar Selangor Datuk Seri Amirudin Shari, Menteri Besar Negeri Sembilan Datuk Seri Aminuddin Harun dan Menteri Sains, Teknologi dan Inovasi Chang Lih Kang masing-masing berjaya mempertahankan jawatan Naib Presiden.
Timbalan Menteri Pembangunan Usahawan dan Koperasi, Datuk Seri R Ramanan menjadi muka baharu yang berjaya mendapat mandat daripada perwakilan untuk menggalas tanggungjawab Naib Presiden menggantikan Menteri Sumber Asli dan Kelestarian Alam, Nik Nazmi Nik Ahmad.
Menteri Komunikasi, Datuk Fahmi Fadzil, Timbalan Menteri Belia dan Sukan, Adam Adli Abdul Halim dan Ketua Cabang Ampang, Syed Ahmad Syed Abdul Rahman Alhadad atau lebih dikenali sebagai Altimet juga antara muka baharu yang berjaya menempatkan diri dalam MPP pada pemilihan kali ini.
Selain itu, Setiausaha Politik kepada Menteri Kewangan, Muhammad Kamil Abdul Munim juga diumumkan menang tanpa bertanding bagi jawatan Ketua AMK, manakala Menteri Pendidikan, Fadhlina Sidek berjaya mempertahankan jawatan Ketua Wanita pada pemilihan kali ini menewaskan Ahli Parlimen Ampang, Rodziah Ismail.
Pemilihan kepimpinan sesi 2025-2028 menyaksikan 251 calon menawarkan diri bertanding yang merangkumi 104 pencalonan bagi Majlis Pimpinan Pusat, 85 untuk Majlis Pimpinan Angkatan Muda Keadilan dan 62 bagi Majlis Pimpinan Wanita.
Kongres Nasional akan berakhir hari ini dengan sesi penggulungan oleh pimpinan parti yang baharu."
https://www.bharian.com.my/berita/nasional/2025/05/1399735/perubahan-budaya-kehendak-politik-martabatkan-bahasa-melayu,"Perubahan budaya, kehendak politik martabatkan bahasa Melayu","Mei 24, 2025 @ 9:00am","Ini bukan kali pertama Perdana Menteri, Datuk Seri Anwar Ibrahim mengingatkan supaya bahasa Melayu sebagai bahasa rasmi dan kebangsaan tidak diremehkan. Sejak awal pentadbirannya, beliau konsisten menyatakan kemajuan sesebuah negara tidak boleh dicapai dengan mengabaikan asas jati diri seperti bahasa, budaya dan nilai. Ketika merasmikan Majlis Hadiah Bahasa Public Bank-Dewan Bahasa dan Pustaka (DBP), kelmarin, beliau sekali lagi menegaskan: ""Adalah kesilapan besar jika kita mengejar pembangunan sambil mengandaikan penguasaan bahasa boleh diremehkan"".
Penegasan ini tidak dibina atas sangkaan semata-mata, sebaliknya kita menyaksikan negara maju yang bahasa ibundanya bukan bahasa Inggeris seperti Perancis, Jerman dan Jepun tidak mengorbankan bahasa ibunda, malah jati diri rakyat mereka terus kental, sekali gus menyebabkan harkat keilmuan bahasa berkenaan turut terangkat. Ini tidak hanya berlaku kepada negara yang memiliki akar sejarah imperialisme, malah Korea Selatan yang boleh dianggap pernah duduk sama rendah dan berdiri sama tinggi dengan Malaysia membuktikan kemajuan dicapai tidak dengan meninggalkan bahasa.
Malangnya, di sebalik penegasan kerajaan dan realiti kemajuan sesuatu negara perlu seiring dengan penguasaan bahasa, kita masih melihat sebahagian warganegara sendiri tidak menguasainya hingga ke tahap 'kalah' dengan warga asing dari Bangladesh dan Nepal yang baru beberapa tahun bekerja di negara ini.
Isu pelanggaran bahasa di ruang awam terus berulang, terutama papan tanda dan iklan komersial yang bercanggah dengan undang-undang ditetapkan pihak berkuasa tempatan yang bekerjasama dengan DBP, manakala nama bangunan, kawasan perumahan dan premis perniagaan pula sering menonjolkan istilah asing tidak menepati kaedah penamaan yang betul.
Gejala ini mencerminkan sejauh mana bahasa Melayu dihormati dalam arus kemajuan negara sedangkan pelbagai inisiatif memartabatkan bahasa sudah lama dijalankan bermula dari bangku sekolah, termasuk di sekolah vernakular. Ia peringatan jelas bahawa pemartabatan bahasa kebangsaan tidak boleh dibiarkan hanya dalam pagar institusi pendidikan, sebaliknya perlu diterjemah dalam tindakan sektor ekonomi dan korporat yang mempunyai pengaruh langsung terhadap kehidupan rakyat.
Dalam hal ini, kita tidak boleh menafikan peranan undang-undang berdasarkan kaedah carrot and stick atau insentif dan hukuman yang penting dalam pengurusan, pentadbiran serta dasar awam. Justeru, kita meminta kerajaan mempercepatkan cadangan pindaan Akta DBP 1959 (Akta 213) yang antara lain memberikan 'taring' kepadanya.
Bagaimanapun, perlu ditegaskan usaha memartabatkan dan mengangkat bahasa Melayu tidak bererti menolak penguasaan bahasa asing. Penguasaan bahasa Inggeris tetap menjadi keperluan, selain Malaysia tetap memerlukan rak- yat menguasai bahasa antarabangsa termasuk bahasa Arab, Mandarin, Perancis dan Jepun.
Realitinya, apa yang kita perlukan ialah perubahan budaya dan kehendak politik untuk memastikan semua pihak daripada sektor awam dan swasta hingga rakyat benar-benar menguasai dan menghormati bahasa Melayu. Usaha pemartabatan bahasa kebangsaan hakikatnya bukan hanya soal pematuhan undang-undang, malah ia melambangkan jati diri, patriotisme dan kesetiaan kepada tanah air."
https://www.bharian.com.my/berita/nasional/2025/05/1399732/kerajaan-digesa-terus-usaha-perkukuh-kedudukan-fiskal,Title Not Found,Date Not Found,Verify you are human by completing the action below.
https://www.bharian.com.my/berita/nasional/2025/05/1399727/projek-prospek-guna-data-banci-pertanian-kenal-pasti-ternakan-rusa,Title Not Found,Date Not Found,Verify you are human by completing the action below.
https://www.bharian.com.my/berita/nasional/2025/05/1399721/pemilihan-pkr-fahmi-akan-galas-tugas-sebaik-mungkin-demi-rakyat-masa,"Pemilihan PKR: Fahmi akan galas tugas sebaik mungkin demi rakyat, masa depan negara","Oleh BERNAMA - Mei 24, 2025 @ 8:00am","KUALA LUMPUR: Ketua Penerangan PKR, Datuk Fahmi Fadzil, yang dipilih sebagai Ahli Majlis Pimpinan Pusat (MPP) pada pemilihan parti itu bagi sesi 2025-2028, berkata beliau akan menggalas tugasan itu sebaik mungkin demi perjuangan rakyat dan masa depan negara.
Menteri Komunikasi itu, berkata beliau juga akan meneruskan agenda reformasi yang menjadi nadi perjuangan PKR sejak mula.
""Alhamdulillah, syukur ke hadrat Allah SWT. Dengan izin dan kurnia-Nya, saya telah dipilih oleh perwakilan sebagai Ahli Majlis Pimpinan Pusat (MPP) Parti Keadilan Rakyat bagi penggal 2025-2028.
""Amanah besar ini saya terima dengan rendah hati dan penuh tanggungjawab,"" katanya menerusi hantaran di laman X malam tadi.
Beliau turut mengucapkan terima kasih kepada semua yang memilih dan memberi sokongan kepadanya.
Fahmi antara muka baharu yang berjaya dalam saingan bagi jawatan dalam MPP pada pemilihan parti itu dan berada di kedudukan teratas dengan memperoleh 4,811 undi.
Ketika ditemui pemberita selepas pengumuman keputusan bagi pemilihan itu, Fahmi berkata, tugas berat bakal menanti barisan kepimpinan parti yang baharu.
Beliau berkata banyak perkara yang akan direncana terutama untuk menyantuni ahli di peringkat akar umbi.
""Saya menginsafi bahawa tugas yang berat menanti bukan diri saya seorang sahaja tetapi seluruh pasukan kepimpinan yang baharu untuk mempersiapkan parti dan rakan-rakan bagi menghadapi Pilihan Raya Umum ke-16.
""Saya jangkakan dalam tempoh beberapa minggu ke depan, rakan-rakan mungkin ambil sedikit masa untuk kembali ke kawasan masing-masing bertemu dengan akar umbi,"" katanya. – BERNAMA"
https://www.bharian.com.my/berita/nasional/2025/05/1399719/data-bancian-bantu-tanaman-ubi-keledek-lebih-produktif,Data bancian bantu tanaman ubi keledek lebih produktif,"Oleh Muhammad Zulsyamini Sufian Suri - Mei 24, 2025 @ 8:00am","KAMPAR: Pengusaha tanaman ubi keledek di Kampung Redang Sawa, di sini, berharap data menerusi Banci Pertanian 2024 boleh digunakan bagi meningkatkan lagi hasil keluaran.
Pada masa sama, ia dapat membantu mempromosikan keledek sebagai makanan alternatif kepada haiwan ternakan.
Pengasas, Ikatan Masz Sdn Bhd, Mohamad Zaini Abdul Ghani, 47, berkata tanaman keledek yang diusahakan di atas tanah pajakan kerajaan negeri serta Perbadanan Pembangunan Pertanian Negeri Perak (Perak SADC) berkeluasan 50 hektar.
Beliau, berharap ladang diusahakan itu dapat diperbesarkan dan lebih produktif melalui dapatan bancian berkenaan.
Menurutnya, bagi setiap 0.4 hektar tanah penghasilan tanaman keledek adalah sekitar 5 hingga 6 tan metrik dengan kadar pengeluaran antara sekali atau dua kali dalam setahun, bergantung faktor lain antaranya kecukupan tenaga pekerja.
Beliau berkata, tuaian hasil keledek bagaimanapun, tidak sepenuhnya berjaya atau boleh dijual kerana faktor saiznya yang terlalu kecil atau bahagian kulit luarannya diserang makhluk perosak hingga menjejaskan penampilan luarannya.
""Jika hasil keledek tidak begitu cantik, harganya akan jatuh malah adakala tak laku. Namun setakat ini kebanyakannya masih boleh diguna dan dipasarkan.
""Keledek bersaiz agak kecil kami tidak jual, sebaliknya diberikan percuma kepada peniaga kecil di pasar.
""Justeru, data bancian diharap dapat membantu pihak tertentu melakukan penyelidikan dan pembangunan (R&D) bagi membolehkan keledek terbuang diproses menjadi dedak atau makanan ternakan. Ini kerana ketika ini keledek boleh dimakan lembu dan ikan patin.
""Setakat sekarang ada yang datang membeli hasil keledek bersaiz terlalu kecil untuk dijual di pasar, malah ada juga yang kita berikan kepada penternak ikan dan lembu sebagai makanan sampingan disebabkan kandungan protein dalam keledek,"" katanya.
Mengusahakan tanaman keledek hampir 15 tahun, Mohamad Zaini berkata keledek dianggap sebagai antara bahan asas dalam pembuatan kuih.
Katanya, keledek sentiasa mendapat permintaan biarpun tidak dianggap sebagai makanan ruji seperti tanaman jagung yang turut diusahakannya.
Katanya, tanaman jagung bijian yang diusahakan secara rintis bersama Jabatan Pertanian di tapak sama seluas 10 hektar bagaimanapun, turut berdepan cabaran dipasarkan dengan lebih meluas apabila sering rosak susulan kandungan kelembapan yang tinggi, berbeza dengan keledek.
""Bagaimanapun, tanaman jagung di ladang keledek ini tetap perlu sebagai tanaman perantaraan untuk merawat kesuburan tanah bagi penanaman keledek.
""Keledek pula biasanya hanya sesuai di kawasan tanah berpasir untuk galakkan pembesarannya berbanding di tanah keras,"" katanya.
Mohamad Zaini berkata lagi, hasil bancian juga dapat diguna pakai untuk mencari petani pelapis dalam kalangan warga tempatan memandangkan sektor pertanian kurang diminati golongan muda dan belia pada waktu ini."
https://www.bharian.com.my/berita/nasional/2025/05/1399701/anwar-ketuai-pasukan-baharu-teruskan-misi-reformasi-pkr-hadapi-pru16,Anwar ketuai 'pasukan' baharu teruskan misi reformasi PKR hadapi PRU16,"Oleh Mohamed Farid Noh dan Mohd Nasaruddin Parzi - Mei 24, 2025 @ 7:01am","KUALA LUMPUR : Presiden PKR yang juga Pengerusi Pakatan (PH), Datuk Seri Anwar Ibrahim kini mengetuai pasukan pimpinan PKR baharu untuk meneruskan agenda reformasi partinya bagi menghadapi Pilihan Raya Umum (PRU) ke-16.
Perdana Menteri diumum menang tanpa bertanding bagi jawatan Presiden PKR iaitu bagi penggal ketiganya selepas menggalas tanggungjawab itu sejak 2018.
Mengikut perlembagaan PKR, ini menjadi penggal terakhirnya sebagai teraju utama parti, memandangkan jawatan utama PKR itu hanya dihadkan untuk dipegang maksimum selama tiga penggal.
Kini, misi Anwar meneruskan perjuangan reformasi parti serta dalam pentadbiran kerajaan diterajuinya akan turut dibantu barisan pemimpin partinya yang sebahagian besarnya adalah muka baru dan anak muda.
Selain bekas Ahli Parlimen Permatang Pauh, Nurul Izzah Anwar yang diumum menang jawatan Timbalan Presiden PKR, turut membantunya nanti adalah empat Naib Presiden terpilih.
Mereka adalah Menteri Besar Selangor, Datuk Seri Amiruddin Shaari; Timbalan Menteri Pembangunan Usahawan dan Koperasi, Datuk Seri R Ramanan; Menteri Besar Negeri Sembilan, Datuk Seri Aminuddin Harun serta Menteri Sains, Teknologi dan Inovasi, Chang Lih Kang.
Beliau juga dijangka akan melantik beberapa lagi pemimpin untuk mengisi jawatan Naib Presiden (lantikan) termasuk seorang wakil pemimpin dari Sabah dan Sarawak.
Sumber pemimpin parti yang dihubungi turut memaklumkan penyandang Timbalan Presiden PKR, Datuk Seri Rafizi Ramli yang tewas dalam pemilihan kali ini turut dijangka diberi peranan penting dalam parti untuk memperkukuh sekali gus membuat persiapan rapi parti menghadapi PRU ke-16.
Pemilihan PKR 2025 juga berlangsung dengan penuh tertib dan aman, tanpa sebarang pergaduhan fizikal seperti berlaku dalam pemilihan 2018 dan sebelumnya, sekaligus menunjukkan kematangan parti dalam menyerlahkan semangat demokrasinya.
Berikut adalah barisan penuh kepimpinan PKR 2025-2028 :
PRESIDEN
Datuk Seri Anwar Ibrahim
TIMBALAN PRESIDEN
Nurul Izzah Anwar
NAIB PRESIDEN
Datuk Seri Amiruddin Shaari
Datuk Seri R Ramanan
Datuk Seri Aminuddin Harun
Chang Lih Kang
AHLI MAJLIS PIMPINAN PUSAT (MPP)
Datuk Fahmi Fadzil
Adam Adli Abdul Halim
Chang Ming Kai
G Gunarajah
Azlan Helmi
Dr Maszlee Malik
Goh Choon Aik
Nurin Aina
Elizabeth Wong Keat Ping
Abang Zulkifli Abang Engkeh
Siti Aishah Shaik Ismail
Syed Ahmad Abdul Rahman Alhadad @ Altimet
Akmal Nasrullah Mohd Nasir
Amidi Abdul Manan
Lee Chean Chung
Azam Karap
Syed Ibrahim Syed Noh
A Kumaresan
Sim Chon Siang
G Sivamalar"
https://www.bharian.com.my/berita/nasional/2025/05/1399694/reformasi-dalaman-parti-antara-3-fokus-utama-nurul-izzah,Reformasi dalaman parti antara 3 fokus utama Nurul Izzah,"Oleh Izz Laily Hussein - Mei 24, 2025 @ 12:38am","JOHOR BAHRU: Timbalan Presiden baharu PKR, Nurul Izzah Anwar, akan memfokus tiga perkara utama termasuk melakukan reformasi dalaman parti, selepas berjaya memenangi jawatan itu pada pemilihan kali ini.
Nurul Izzah berkata, tumpuan juga akan diberikan kepada aspek kesiapsiagaan PKR menghadapi Pilihan Raya Umum Ke-16 (PRU16).
""Saya akan memfokus kepada pertama, merangkul semua usaha dalam parti; kedua, melaksanakan reformasi dalaman; dan ketiga, bergerak menuju PRU seterusnya,"" katanya ringkas kepada pemberita selepas Majlis Perasmian Kongres Nasional PKR 2025 di Pusat Konvensyen Antarabangsa Persada (Persada) Johor, di sini, malam tadi.
Nurul Izzah diumumkan sebagai pemenang pertandingan jawatan Timbalan Presiden PKR selepas memperoleh 9,803 undi untuk menewaskan penyandangnya, Datuk Seri Rafizi Ramli yang meraih 3,866 undi.
Bekas Ahli Parlimen Permatang Pauh itu turut memohon mendoakan beliau dan suami yang akan berangkat ke Makkah untuk menunaikan ibadah haji selepas selesai Kongres Nasional PKR nanti.
Sementara itu, Rafizi dilihat bergegas untuk meninggalkan dewan dengan diiringi penyokongnya selepas keputusan pemilihan kali ini diumumkan.
Menteri Ekonomi itu turut meminta pengamal media menemu bual Timbalan Presiden yang baharu, ketika diminta memberi komen mengenai keputusan pemilihan terbabit.
""Anda sepatutnya menemu bual Timbalan Presiden (Nurul Izzah),"" katanya.
Ketika ditanya sama ada keadaan beliau okey pula, Rafizi berkata: ""What kind of question is that? (Apa punya jenis soalan itu?)""
Dalam pada itu, Presiden AMANAH, Datuk Seri Mohamad Sabu; Setiausaha Agung DAP, Anthony Loke; dan bekas Setiausaha Agung PKR, Datuk Seri Saifuddin Nasution Ismail; yang hadir turut dilihat memeluk erat Rafizi."
https://www.bharian.com.my/berita/nasional/2025/05/1399692/anwar-mohon-maaf-kurang-beri-tumpuan-kepada-keutuhan-parti,Anwar mohon maaf kurang beri tumpuan kepada keutuhan parti,"Oleh Latifah Arifin dan Noor Atiqah Sulaiman - Mei 24, 2025 @ 12:25am","KUALA LUMPUR: Presiden PKR, Datuk Seri Anwar Ibrahim mengakui kurang memberi tumpuan kepada soal keutuhan parti disebabkan tanggungjawab berat dipikulnya sebagai Perdana Menteri.
Anwar secara terbuka memohon maaf kepada kepemimpinan dan jentera parti kerana terlalu memberi fokus kepada agenda negara.
""Pada MPP (Majlis Pimpinan Pusat) umpamanya, saya harus mohon maaf, pertama kerana sepanjang hampir tiga tahun sebagai PM, saya paling kurang mengambil berat soal keutuhan parti. Adakah ini satu yang wajar, (tentunya) tidak.
""Saya terbeban dengan tanggungjawab baru kerana mahu negara ini bangkit sebagai sebuah negara yang hebat.
""Saya juga punya cita-cita tinggi dalam usia yang makin lanjut untuk jadikan negara ini hebat, jadi saya terlalu tertumpu (kepada agenda negara). Saya mohon maaf kepada jentera parti,"" katanya ketika menyampaikan ucapan dasar sekali gus merasmikan Kongres Nasional PKR 2024/2025 di Pusat Konvensyen Antarabangsa Persada Johor, malam tadi.
Anwar turut mengumumkan, mulai bulan depan, beliau akan mula memperuntukkan masa yang lebih untuk agenda membina kekuatan parti.
""Insya-Allah, mulai Jun ini, saya akan bahagikan tugas, kebanyakan majoriti masa (sebelum ini) untuk kerajaan, tapi saya akan peruntuk hari khusus untuk bina kekuatan parti.
""Ini termasuk apa yang saya tugaskan kepada Datuk Seri Saifuddin Nasution Ismail (Setiausaha Agung PH) untuk pastikan hubungan kerjasama dengan parti-parti dalam Kerajaan MADANI itu dimantapkan,"" katanya."
https://www.bharian.com.my/berita/nasional/2025/05/1399678/penyelesaian-bersama-isu-petros-petronas-bukti-keadilan-kerajaan,Penyelesaian bersama isu PETROS-PETRONAS bukti keadilan Kerajaan MADANI - Anwar,"Oleh Latifah Arifin dan Noor Atiqah Sulaiman - Mei 23, 2025 @ 11:17pm","KUALA LUMPUR: Permuafakatan dicapai melalui deklarasi bersama Kerajaan Persekutuan dan Kerajaan Sarawak dalam menyelesaikan isu Petroliam Nasional Berhad (PETRONAS) dan Petroleum Sarawak Berhad (PETROS) menunjukkan Kerajaan MADANI sedia untuk melaksanakan pengagihan yang adil dan saksama kepada semua negeri.
Perdana Menteri, Datuk Seri Anwar Ibrahim, berkata walaupun ada pihak yang memberikan kritikan, namun ia tidak memberikan kesan langsung mengambil kira hasrat ingin dicapai kerajaan adalah memperkukuh kekuatan bersama termasuk dalam kalangan negeri dikuasai pembangkang.
""Saya tahu dalam keadaan ini ramai yang curiga seolah kita serahkan kuasa (dalam isu PETRONAS-PETROS), ada juga di pihak Sarawak kesal kerana tuntutan mereka tak dipenuhi sepenuhnya.
""Tapi di pihak kerajaan, inilah yang kita (ingin capai), melalui perbincangan, muafakat dan mencari kejernihan. Ini termasuk melalui perjanjian MA63, walaupun saya dikritik beberapa Ahli Parlimen pembangkang, tentunya (mereka) tak memahami sejarah dan kenyataan, mengapa peruntukan di Sabah dan Sarawak ditambah.
""Ini melihat kepada keperluan semasa (di Sabah dan Sarawak). Selain dari Kuching dan Kota Kinabalu, ada daerah di sana yang masih ketinggalan 10 atau 20 tahun berbanding di Semenanjung, jadi kerana itu kita harus berani merangkul kekuatan bersama (dalam menyelesaikannya),"" katanya ketika menyampaikan ucapan dasar sekali gus merasmikan Kongres Nasional PKR 2024/2025 di Pusat Konvensyen Antarabangsa Persada Johor, malam ini.
Anwar turut berkata, keadilan yang ditonjolkan Kerajaan MADANI bukan hanya tertumpu di negeri tertentu, sebaliknya turut melangkaui semua negeri pembangkang.
""Ya, ini termasuk umpamanya di Kelantan, Terengganu, Kedah dan Perlis. Dulu heboh kata kita (kerajaan) nafikan hak mereka, riuh kata diskriminasi, tapi sekarng bila anjur Program MADANI Rakyat saya sendiri katakan di hadapan Menteri Besar Kelantan...utarakan angka dan data.
""Kenapa kita bagi peruntukan lebih kepada Kelantan kerana ia paling parah dalam hadapi masalah banjir,"" katanya."
https://www.bharian.com.my/berita/nasional/2025/05/1399666/kritikan-keras-rafizi-bukan-bermakna-satu-pengkhianatan-terhadap,Kritikan keras Rafizi bukan bermakna satu pengkhianatan terhadap parti - Anwar Ibrahim,"Oleh Latifah Arifin dan Noor Atiqah Sulaiman - Mei 23, 2025 @ 11:01pm","KUALA LUMPUR: Presiden PKR, Datuk Seri Anwar Ibrahim menerima secara positif kritikan Timbalan Presiden PKR, Datuk Seri Rafizi Ramli terhadap parti dan kepemimpinan yang diakuinya agak keras, namun disifatkan satu peringatan supaya kekuatan parti terus diperkukuh.
Beliau berkata, kelantangan Rafizi tidak seharusnya dilihat satu pengkhianatan kepada parti.
""Saya ada pandangan tetapi tidak sekeras Rafizi, tetapi degil dan keras kepalanya lebih kurang (sama dengan saya). Walaupun (ada perkara) saya tak setuju, tetapi damaikanlah.
""Dia (Rafizi) tegur agak sedikit terlanjur, ya tapi dia bukan khianat, tetapi nak kuatkan parti,"" katanya ketika menyampaikan ucapan dasar sekali gus merasmikan Kongres Nasional PKR 2024/2025 di Pusat Konvensyen Antarabangsa Persada Johor, malam tadi.
Mengulas lanjut, katanya, situasi yang berlaku dalam pemilihan kali ini dengan Rafizi dilihat lantang menyuarakan pandangannya tidak seharusnya disalahtafsirkan.
""Pengalaman kita dulu tu lain, sebelum pertandingan dah mula bibit khianat, jadi jangan samakan (dengan isu Rafizi).
""Nak tegur, tegurlah tetapi jangan lupa kehebatan, kekuatan serta pengorbanan mereka (Rafizi dan Nurul Izzah), dan (lebih baik) kalau terlanjur mohon maaf,"" katanya.
Sebelum ini pelbagai polemik mengenai persaingan dua penjuru bagi jawatan Timbalan Presiden PKR membabitkan Rafizi dan Nurul Izzah Anwar timbul.
Antaranya ada bekas pemimpin PKR membayangkan nasib Rafizi akan berakhir seperti Datuk Seri Mohamed Azmin Ali yang akhirnya menjadi seorang 'bekas' pimpinan parti itu.
Mohamed Azmin yang juga Timbalan Presiden PKR sebelum ini meninggalkan parti itu susulan Langkah Sheraton yang menyaksikan kerajaan ditunjangi Pakatan Harapan (PH) tumbang selepas hanya 22 bulan memerintah.
Sehubungan itu, Anwar turut menasihati kepemimpinan, akar umbi dan ahli PKR supaya kembali bersatu atas nama perjuangan parti bukan kerana dirinya.
""Saya masih pegang kepada yang menang, menanglah tetapi yang tak menang (tidak kalah) semuanya. Untuk saya, (jika diberi pilihan) saya akan rangkul kesemuanya kerana agenda perjuangan ini lebih tinggi, lebih besar dari agenda Anwar. Anwar itu satu sosok, hari ini ada, sebulan lagi usia saya 78. Satu dua tahun lagi akan capai usia 80 tahun.
""Jadi kita nak pastikan kekuatan yang ada (ketika ini) rangkul sebaiknya. Kita boleh tegur, boleh tidak bersetuju, tetapi saudara percayalah, sama ada Rafizi atau Izzah yang (kerap) ditegur ketika ini, kamu tak upaya pun nak saingi pengorbanan mereka berdua,"" katanya."
https://www.bharian.com.my/berita/nasional/2025/05/1399661/tiada-sebab-curigai-keberanian-azam-baki-bertindak-tegas-dan-keras,"'Tiada sebab curigai keberanian Azam Baki bertindak tegas dan keras menentang rasuah, penyelewengan' - Anwar","Oleh Latifah Arifin dan Noor Atiqah Sulaiman - Mei 23, 2025 @ 10:52pm","KUALA LUMPUR: Perdana Menteri menyifatkan tiada calon yang berani dan layak bagi menggantikan tempat Ketua Pesuruhjaya Suruhanjaya Pencegahan Rasuah (SRPM), Tan Sri Azam Baki, buat masa ini.
Oleh demikian, Datuk Seri Anwar Ibrahim, berkata kerajaan memutuskan untuk menyambung semula kontrak bagi jawatan berkenaan kepada Azam.
Anwar berkata, sepanjang menerajui suruhanjaya itu, Azam dengan beraninya menggeledah kuasa besar termasuk orang kenamaan dan tauke yang menyalahgunakan kuasa mereka di negara ini.
""Melihat perkembangan SPRM sejak puluhan tahun lalu, ini kali pertama suruhanjaya berkenaan berani menggeledah tauke besar. Inilah kenyataannya, kalau nak suruh ganti, saya boleh bincang (dengan kepimpinan) dan esok juga kita akan ganti.
""Tapi saya tak yakin yang baharu itu berani menggeledah tauke, orang kaya, keluarga kenamaan termasuk , Tan Sri, Tun dan sebagainya.
""Bagi saya, berilah ruang sekejap kepada orang yang diamanahkan itu ambil pendekatan yang berani. Tak ada sebab untuk kita curigainya (Azam), sebab saya tidak pernah melihat (keberanian) itu sebelumnya,"" katanya ketika ucapan Dasar Presiden KEADILAN sempena Kongres Nasional Parti Keadilan Rakyat (PKR) 2024/2025, malam tadi.
Sebelum ini, Azam, 62, sudah dua kali dilantik semula bagi memegang jawatan itu masing-masing selama setahun iaitu dari 12 Mei 2023 hingga 11 Mei 2024 dan dari 12 Mei 2024 hingga 12 Mei 2025.
Beliau dilantik sebagai Ketua Pesuruhjaya SPRM pada 9 Mac 2020 menggantikan Latheefa Koya yang mengambil keputusan memendekkan kontrak perkhidmatannya selaras dengan Subseksyen 5(3) Akta SPRM 2009.
Berikutan lanjutan kontrak berkuatkuasa pada 13 Mei lalu itu, pelbagai badan bukan kerajaan (NGO) termasuk Naib Presiden PKR ketika itu, Nurul Izzah Anwar mempersoalkan kerajaan melanjutkan kontrak Azam setahun lagi sehingga 12 Mei 2026.
Pengerusi Pusat Membanteras Rasuah dan Kronisme (C4) Edmund Terence Gomez turut menekankan dakwaan pada 2021 mengenai konflik kepentingan Azam dalam dakwaan pemilikan saham syarikat korporat.
Pada Januari 2022, Lembaga Penasihat Anti-Rasuah membersihkan Azam daripada sebarang salah laku berkait pembelian saham korporat selepas Azam menjelaskan akaun sahamnya digunakan adiknya, Nasir, untuk membeli saham yang beliau (Azam) tidak mempunyai kepentingan kewangan."
https://www.bharian.com.my/berita/nasional/2025/05/1399657/fahmi-adam-adli-altimet-antara-20-pemenang-mpp-pkr,"Fahmi, Adam Adli, Altimet antara 20 pemenang MPP PKR","Oleh Mohamed Farid Noh dan Mohd Nasaruddin Parzi - Mei 23, 2025 @ 10:47pm","KUALA LUMPUR: Menteri Komunikasi, Datuk Fahmi Fadzil, serta Timbalan Menteri Belia dan Sukan, Adam Adli Abd Halim, muncul antara pemenang 20 jawatan Majlis Pimpinan Pusat (MPP) PKR pada pemilihan parti itu, hari ini.
Keputusan rasmi pemilihan bagi jawatan MPP itu diumumkan Pengerusi Jawatankuasa Pemilihan Pusat (JPP), Datuk Seri Dr Zaliha Mustafa, selepas Presiden PKR, Datuk Seri Anwar Ibrahim, merasmikan Kongres Nasional Keadilan 2025 di Johor Bahru, malam ini.
Fahmi sebelum ini memutuskan untuk tidak bertanding jawatan Naib Presiden PKR, sebagaimana keputusan diambilnya pada pemilihan 2022.
Adam Adli pula memutuskan untuk merebut jawatan MPP PKR selepas usianya melepasi 35 tahun, sekali gus tidak layak mempertahankan jawatan Ketua Angkatan Muda Keadilan (AMK) yang disandangnya sebelum ini.
Berdasarkan keputusan rasmi itu, turut berada dalam kelompok 20 teratas MPP PKR ialah bekas Ahli Parlimen Simpang Renggam, Dr Maszlee Malik; Setiausaha Politik kepada Perdana Menteri, Chan Ming Kai; serta Ahli Dewan Undangan Negeri (ADUN) Lembah Jaya dan penyanyi rap, Syed Ahmad Abdul Rahman Alhadad atau lebih dikenali sebagai Altimet.
Tiga pemimpin yang dikaitkan dengan kem Datuk Seri Rafizi Ramli, turut memenangi jawatan MPP PKR pada pemilihan kali ini.
Mereka ialah Timbalan Menteri Peralihan Tenaga dan Transformasi Air, Akmal Nasrullah Mohd Nasir; Ahli Parlimen Ledang, Syed Ibrahim Syed Noh; serta Ahli Parlimen Petaling Jaya, Lee Chean Chung.
Pemilihan 20 jawatan MPP PKR berlangsung dari jam 8 pagi hingga jam 5 petang tadi.
Berikut adalah senarai penuh MPP PKR 2025-2028:
1. Datuk Fahmi Fadzil
2. Adam Adli Abd Halim
3. Chan Ming Kai
4. G Gunarajah
5. Azlan Helmi
6. Dr Maszlee Malik
7. Goh Choon Aik
8. Nurin Aina Abdullah
9. Elizabeth Wong Keat Ping
10. Abang Zulkifli Abang Engkeh
11. Siti Aishah Shaik Ismail
12. Syed Ahmad Abdul Rahman Alhadad
13. Akmal Nasrullah Mohd Nasir
14. Amidi Abdul Manan
15. Lee Chean Chung
16. Azam Karap
17. Syed Ibrahim Syed Noh
18. A Kumaresan
19. Sim Chon Siang
20. G Sivamalar"
https://www.bharian.com.my/berita/nasional/2025/05/1399655/malaysia-akan-berkawan-dengan-semua-negara-kekal-persahabatan-dengan,"Malaysia akan berkawan dengan semua negara, kekal persahabatan dengan Amerika Syarikat - Anwar","Oleh Latifah Arifin dan Noor Atiqah Sulaiman - Mei 23, 2025 @ 10:39pm","KUALA LUMPUR: Datuk Seri Anwar menegaskan Malaysia kekal menjadi negara yang bebas, berdaulat seterusnya akan bekerjasama dengan mana-mana negara luar demi kepentingan rakyat.
Perdana Menteri berkata, meskipun isu tarif membelenggu negara antarabangsa, namun Malaysia akan kekal bersahabat dengan Amerika Syarikat (AS) kerana negara itu adalah rakan dagang paling kukuh sekali gus memberikan pelaburan paling tinggi ke negara ini.
Bagaimanapun, Anwar berkata, negara akan tetap menangani masalah tarif terbabit dengan berunding bersama beberapa negara lain termasuk China, Korea dan Jepun bagi menyuarakan hasrat yang jelas mengenai isu berkenaan.
""Semalam Majlis Perniagaan AS-ASEAN dengan pelabur tertinggi menemui saya dan mereka memaklumkan apa pun pertembungan dan permasalahan tarif serta geopolitik, mereka akan tetap menggesa supaya syarikat mereka untuk terus kekal berkembang di negara ini.
""Malah, rundingan bersama Menteri Kewangan dan Menteri Perdagangan negara ASEAN yang diadakan di Kuala Lumpur juga adakan kesepakatan bagi meneruskan rundingan bilateral tetapi dengan pendirian ASEAN yang jelas.
""Kita sepakat untuk menolak unilateralism, mendukung multilateralism serta menangani masalah tarif ini dengan suara yang jelas dengan bekerjasama antara kita,"" katanya ketika ucapan Dasar Presiden KEADILAN sempena Kongres Nasional Parti Keadilan Rakyat (PKR) 2024/2025, malam ini.
Mengulas lanjut, Anwar berkata, dalam menentang isu tarif yang dikenakan oleh Presiden AS, Donald Trump itu, Malaysia perlu terus bergerak dalam membina kekuatan secara dalaman.
""Seperti mana saya sebut, jangan kita tentang keputusan tarif, kita kena bina kekuatan dalaman seperti politik harus stabil, dasar perlu jelas, pimpinan politik, penjawat awam dan sektor syarikat ini harus bekerja lebih keras untuk menerima sebarang perubahan,"" katanya."
https://www.bharian.com.my/berita/nasional/2025/05/1399651/naib-presiden-pkr-nik-nazmi-tewas-ramanan-muka-baharu-3-pertahan,"Naib Presiden PKR: Nik Nazmi tewas, Ramanan muka baharu, 3 pertahan jawatan","Oleh Mohamed Farid Noh dan Mohd Nasaruddin Parzi - Mei 23, 2025 @ 10:35pm","KUALA LUMPUR: Tiga penyandang Naib Presiden PKR berjaya mempertahankan jawatan itu pada pemilihan parti, hari ini, berdasarkan keputusan rasmi diumumkan Jawatankuasa Pemilihan Pusat (JPP).
Mereka ialah Menteri Besar Selangor, Datuk Seri Amirudin Shari; Menteri Besar Negeri Sembilan, Datuk Seri Aminuddin Harun; serta Menteri Sains, Teknologi dan Inovasi, Chang Lih Kang.
Satu lagi jawatan Naib Presiden PKR dimenangi oleh Timbalan Menteri Pembangunan Usahawan dan Koperasi, Datuk Seri R Ramanan.
Amirudin memperoleh 7,955 undi untuk menduduki tempat pertama dalam persaingan 12 calon berebut empat jawatan Naib Presiden PKR, diikuti Ramanan (5,895), Aminuddin (5,889) dan Lih Kang (5,757 undi).
Kemenangan Ramanan sekali gus menyaksikan seorang lagi penyandang jawatan itu, Nik Nazmi Nik Ahmad yang juga Menteri Sumber Asli dan Kelestarian Alam, tersingkir.
Sebelum ini, Nik Nazmi turut tewas kepada pelakon dan pengarah, Datuk Afdlin Shauki, dalam pertandingan jawatan Ketua Cabang Setiawangsa pada bulan lalu."
https://www.bharian.com.my/berita/nasional/2025/05/1399647/fadhlina-sekali-lagi-tewaskan-rodziah-pertahan-jawatan-ketua-wanita,"Fadhlina sekali lagi tewaskan Rodziah, pertahan jawatan Ketua Wanita PKR","Oleh Mohamed Farid Noh dan Mohd Nasaruddin Parzi - Mei 23, 2025 @ 10:28pm","KUALA LUMPUR: Menteri Pendidikan, Fadhlina Sidek mempertahankan jawatan Ketua Wanita PKR selepas menang dalam pemilihan PKR hari ini.
Beliau menewaskan pesaingnya yang turut mencabar kedudukannya pada pemilihan 2022 lalu, Rodziah Ismail, yang juga Ahli Parlimen Ampang.
Keputusan rasmi itu diumumkan Pengerusi Jawatankuasa Pemilihan Pusat (JPP), Datuk Seri Dr Zaliha Mustafa selepas perasmian Kongres Nasional Keadilan 2025 berlangsung di Johor Bahru.
Sementara penyandang jawatan Timbalan Ketua Wanita PKR, Juwairiya Zulkifli juga menang bagi jawatan nombor dua wanita itu.
Pada pemilihan 2022 lalu, Rodziah yang juga Ahli Parlimen Ampang, tewas kepada Fadhlina hanya dengan 32 undi selepas beliau memperoleh 18,891 undi berbanding 18,923 undi oleh Fadhlina.
Bagaimanapun pada pemilihan kali ini, Fadhlina berjaya mendahului pesaingnya itu, yang turut dinamakan berada dalam kem Timbalan Presiden PKR, Datuk Seri Rafizi Ramli dengan jurang undi lebih besar.
Sementara bagi jawatan Timbalan Ketua Angkatan Muda Keadilan (AMK) dimenangi Ahli Dewan Undangan Negeri (ADUN) Muhammad Izuan Ahmad Kasim dengan perolehan undi 3,339 undi.
Sebelum ini, Timbalan Ketua AMK, Muhammad Kamil Abdul Munim menang tanpa bertanding sebagai Ketua AMK dalam pemilihan parti kali ini selepas tiada calon mencabar kedudukan itu."
https://www.bharian.com.my/berita/nasional/2025/05/1399645/nurul-izzah-menang-timbalan-presiden-pkr-beza-undi-hampir-6000,"Nurul Izzah menang Timbalan Presiden PKR, beza undi hampir 6,000 tewaskan Rafizi","Oleh Mohamed Farid Noh dan Mohd Nasaruddin Parzi - Mei 23, 2025 @ 10:22pm","KUALA LUMPUR: Nurul Izzah Anwar diumumkan sebagai pemenang jawatan Timbalan Presiden PKR pada pemilihan parti itu, hari ini.
Keputusan rasmi itu diumumkan Pengerusi Jawatankuasa Pemilihan Pusat (JPP), Datuk Seri Dr Zaliha Mustafa, selepas Presiden PKR, Datuk Seri Anwar Ibrahim, merasmikan Kongres Nasional Keadilan 2025 di Johor Bahru, malam ini.
Nurul Izzah yang juga bekas Ahli Parlimen Permatang Pauh, memperoleh 9,803 undi untuk menewaskan penyandang jawatan kedua tertinggi kepimpinan parti itu, Datuk Seri Rafizi Ramli yang meraih 3,866 undi.
Untuk rekod, Rafizi yang juga Menteri Ekonomi, pernah tewas kepada Datuk Seri Mohamed Azmin Ali dalam perebutan jawatan Timbalan Presiden PKR pada 2018.
ADVERTISEMENT
Bagaimanapun, Rafizi muncul pemenang jawatan itu pada pemilihan 2022 selepas mengalahkan bekas Setiausaha Agung PKR, Datuk Seri Saifuddin Nasution Ismail."
https://www.bharian.com.my/berita/nasional/2025/05/1399635/kerajaan-disaran-gubal-akta-untuk-selaras-perkasa-ekosistem-tvet,"Kerajaan disaran gubal akta untuk selaras, perkasa ekosistem TVET","Oleh BERNAMA - Mei 23, 2025 @ 9:54pm","PUTRAJAYA: Kerajaan disaran menggubal satu akta bagi menyelaras dan memperkasakan ekosistem Pendidikan dan Latihan Teknikal dan Vokasional (TVET) negara.
Timbalan Perdana Menteri, Datuk Seri Dr Ahmad Zahid Hamidi, berkata perkara itu adalah antara cadangan dikemukakan pada Sesi Permukiman Selepas Setahun Kongres Ekonomi Bumiputera (KEB) 2024.
Beliau berkata, penggubalan akta berkenaan akan membolehkan koordinasi kesemua 12 kementerian yang terbabit dalam pelaksanaan ekosistem pendidikan TVET negara.
""Akta ini dicadangkan agar TVET menjadi ekosistem pendidikan baharu negara,"" katanya pada sidang media sejurus tamat permukiman itu, di sini, hari ini.
Ahmad Zahid berkata, permukiman itu turut merumuskan cadangan agar Majlis TVET Negara dinaik taraf sebagai suruhanjaya bagi memantapkan penyelarasan ekosistem TVET.
""Suruhanjaya ini bukan satu entiti baharu yang memerlukan tambahan penjawat awam atau peruntukan besar. Ia akan bertindak menyelaras serta mengoptimumkan fungsi sedia ada secara lebih berfokus,"" katanya.
Majlis TVET Negara ditubuhkan pada 2021 bagi menambah baik penyelarasan ekosistem TVET negara dalam usaha memastikan kemajuan bidang itu yang diangkat sebagai agenda nasional.
Selain itu, Ahmad Zahid berkata, Ketua Kluster Reformasi dan Modal Insan KEB, Prof Tan Sri Dr Noor Azlan Ghazali, dilantik menerajui inisiatif penubuhan Pusat Data serta Dashboard Ekonomi Bumiputera.
""Ini akan diletakkan bawah Majlis Amanah Rakyat (MARA) dengan kerjasama Kementerian Ekonomi melalui Unit Peneraju Agenda Bumiputera,"" katanya.
Ditanya mengenai inisiatif kerajaan untuk memastikan bidang TVET menyediakan gaji bermaruah buat graduan pula, Ahmad Zahid berkata, kerajaan konsisten dalam memperjuangkan gaji premium kepada lepasan bidang berkenaan.
Beliau berkata, kerajaan mengadakan libat urus dengan industri untuk memastikan lepasan TVET dibayar gaji premium antara RM3,500 hingga RM5,000, terutama kepada pemegang Sijil Kemahiran Malaysia Tahap 3 hingga 5.
""Kita memperjuangkan gaji premium untuk lepasan TVET... kita tidak mewajibkan (syarikat bayar gaji premium) tetapi kita melakukan libat urus dengan industri untuk menggalakkan mereka (berbuat demikian).
""Kita bukan hanya mempunyai memorandum persefahaman, malah memorandum perjanjian dengan (pihak) industri,"" katanya.
Ahmad Zahid mengulas kajian Malaysia Labour Market Insight Series bahawa lebih 65 peratus pemegang ijazah di negara ini memperoleh gaji bulanan bawah RM3,000 yang 'cukup-cukup makan' tanpa ruang untuk menyimpan, melabur atau meningkatkan mobiliti sosial mereka."
https://www.bharian.com.my/berita/nasional/2025/05/1399631/keputusan-tidak-rasmi-fahmi-dahului-saingan-jawatan-mpp,Keputusan tidak rasmi: Fahmi dahului saingan jawatan MPP,"Oleh BERNAMA - Mei 23, 2025 @ 9:35pm","JOHOR BAHRU: Ketua Penerangan PKR, Datuk Fahmi Fadzil, mendahului saingan dalam pertandingan jawatan Majlis Pimpinan Pusat (MPP) pada pemilihan parti itu bagi sesi 2025-2028, hari ini.
Sumber parti itu memaklumkan bahawa Fahmi yang juga Menteri Komunikasi, berada di kedudukan teratas, diikuti Ketua Angkatan Muda Keadilan (AMK), Adam Adli Abdul Halim; Setiausaha Politik kepada Perdana Menteri, Chan Ming Kai; Ahli Dewan Undangan Negeri (ADUN) Sentosa, Dr Gunaraj George; dan Setiausaha PKR Perak, Mohd Azlan Helmi.
Pemilihan peringkat pusat PKR, termasuk 20 jawatan dalam MPP, bermula dari jam 8 pagi hingga 5 petang.
Semalam, Pengerusi Jawatankuasa Pemilihan Pusat, Datuk Seri Dr Zaliha Mustafa, berkata keputusan bagi MPP PKR akan diketahui seawal-awalnya pada jam 9 malam ini."
https://www.bharian.com.my/berita/nasional/2025/05/1399627/58-ahli-amanah-dipecat-sertai-pemilihan-parti-lain,58 ahli AMANAH dipecat sertai pemilihan parti lain,"Oleh Luqman Hakim - Mei 23, 2025 @ 9:29pm","KUALA LUMPUR: Parti AMANAH mengambil tindakan tatatertib terhadap 58 ahlinya yang didapati berdaftar dengan parti politik lain dan menyertai pilihan raya dalaman mereka.
Setiausaha Agung AMANAH, Muhammad Faiz Fadzil, berkata keputusan itu dibuat Jawatankuasa Pimpinan AMANAH Nasional (JKP) susulan siasatan terhadap aduan dan laporan terdapat ahli yang memiliki dua keahlian parti berbeza.
""AMANAH mengambil serius perkara ini. Perlembagaan AMANAH memperuntukkan bahawa tindakan sedemikian boleh membawa implikasi tindakan tatatertib termasuk pemecatan keahlian,"" katanya dalam satu kenyataan hari ini.
Beliau berkata, dua bentuk tindakan dilaksanakan iaitu pemecatan keahlian serta-merta atau siasatan lanjut yang bergantung kepada keseriusan pelanggaran.
ADVERTISEMENT
""Sehingga 22 Mei lalu, seramai 58 ahli dipecat kerana terbabit dalam proses pemilihan parti lain manakala 51 surat tunjuk sebab dikeluarkan kepada pihak lain.
""Kegagalan menjawab surat-surat ini juga boleh mengakibatkan pemecatan,"" katanya.
Katanya, AMANAH berharap langkah tegas itu menjadi peringatan tegas kepada semua ahli untuk menjaga disiplin dan mematuhi perlembagaan dan tatacara parti.
""Semua ahli AMANAH digesa supaya mematuhi disiplin berorganisasi dengan berpandukan kepada perlembagaan dan tatacara parti,"" katanya."
https://www.bharian.com.my/berita/nasional/2025/05/1399617/penyokong-ceria-ucap-tahniah-kepada-nurul-izzah,"Penyokong ceria, ucap tahniah kepada Nurul Izzah","Oleh Wartawan BH - Mei 23, 2025 @ 8:27pm","JOHOR BAHRU: Penyokong Nurul Izzah Anwar kelihatan ceria dan mengucapkan tahniah kepadanya ketika beliau tiba di Pusat Konvensyen Antarabangsa Persada, di sini, malam ini.
Malah, beberapa penyokong Nurul Izzah yang teruja dilihat memeluknya, namun diberikan isyarat 'senyap' oleh pasukan beliau.
Suasana itu seolah-olah membayangkan Nurul Izzah dijangka memenangi jawatan Timbalan Presiden PKR pada pemilihan kali ini.
Terdahulu, Nurul Izzah dilaporkan mendahului saingan dalam perebutan jawatan kedua tertinggi kepimpinan parti itu, setakat jam 7 malam ini.
Nurul Izzah dilihat meluangkan masa sekitar 10 minit di lobi pusat konvensyen itu sebelum memasuki dewan untuk menghadiri Kongres Nasional PKR 2025 yang dijadualkan bermula jam 9 malam ini.
Sementara itu, Datuk Seri Rafizi Ramli yang bertanding mempertahankan jawatan Timbalan Presiden PKR disandangnya pula dilihat tiba di lobi pusat konvensyen berkenaan sekitar jam 8.25 malam.
Beliau menyusul kira-kira 15 minit selepas Presiden PKR, Datuk Seri Anwar Ibrahim, tiba untuk menyempurnakan Majlis Perasmian Kongres Nasional PKR 2025.
Ketibaan Rafizi disambut dengan tepukan gemuruh penyokongnya yang turut melaungkan 'reformasi', manakala beliau dilihat melambai ke arah mereka sebelum terus masuk ke dalam dewan.
Keselamatan di sekitar pintu utama pusat konvensyen itu dikawal ketat dengan hanya perwakilan dan pemerhati memiliki tag akses dibenarkan memasukinya."
https://www.bharian.com.my/berita/nasional/2025/05/1399615/keputusan-tak-rasmi-fahmi-adam-adli-berada-kelompok-20-teratas,"Keputusan Tak Rasmi: Fahmi, Adam Adli berada kelompok 20 teratas saingan MPP PKR","Oleh Wartawan BH - Mei 23, 2025 @ 8:06pm","KUALA LUMPUR: Menteri Komunikasi, Datuk Fahmi Fadzil dan Timbalan Menteri Belia dan Sukan, Adam Adli Abdul Halim mendahului saingan bagi perebutan 20 jawatan Majlis Pimpinan Pusat (MPP) PKR malam ini.
Fahmi sebelum ini memutuskan tidak bertanding jawatan Naib Presiden PKR, tidak meneruskan pendirian diambilnya seperti dalam pemilihan 2022, sementara Adam pula memutuskan merebut jawatan MPP PKR selepas usianya melepasi 35 tahun, sekali gus tidak layak untuk mempertahan jawatan Ketua Angkatan Muda Keadilan (AMK) disandangnya ketika ini.
Berdasarkan keputusan tidak rasmi setakat jam 7.30 malam ini, turut berada dalam kelompok 20 teratas bagi jawatan MPP itu adalah bekas Ahli Parlimen Simpang Renggam, Dr Maszlee Malik serta Setiausaha Politik kepada Perdana Menteri, Chan Ming Kai.
Turut berada dalam kelompok 20 teratas setakat ini, penyanyi rap, Syed Ahmad Abdul Rahman Alhadad, lebih dikenali sebagai Altimet yang juga Ahli Dewan Undangan Negeri (ADUN) Lembah Jaya dan Ketua Cabang PKR Ampang.
Beberapa pemimpin yang dikaitkan dengan kem Timbalan Presiden PKR, Datuk Seri Rafizi Ramli turut berada dalam kelompok 20 teratas undian iaitu Ahli Parlimen Johor Bahru, Akmal Nasrullah Mohd Nasir dan Ahli Parlimen Ledang, Syed Ibrahim Syed Noh.
Pemilihan 20 jawatan MPP itu berlangsung bermula jam 8 pagi sehingga jam 5 petang tadi.
Pengerusi Jawatankuasa Pemilihan Pusat (JPP), Datuk Seri Dr Zaliha Mustafa, memberitahu media semalam keputusan pemilihan Majlis Pimpinan Pusat (MPP) PKR akan diketahui seawal-awalnya jam 9 malam ini."
https://www.bharian.com.my/berita/nasional/2025/05/1399613/berita-popular-hari-ini,Berita popular hari ini,"Mei 23, 2025 @ 8:00pm","Berikut adalah berita popular hari ini:
Awak memang tidak adil - Herry
KUALA LUMPUR: Ketua jurulatih beregu lelaki kebangsaan, Herry Iman Pierngadi akan bersemuka dengan Aaron Tai-Kang Khai Xing bagi memastikan gandingan muda itu bangkit daripada sudut psikologi selepas berdepan kontroversi ketika menentang wakil Denmark, Rasmus Kjaer-Frederik Sogaard di pusingan kedua Masters Malaysia 2025, semalam.
https://www.bharian.com.my/sukan/raket/2025/05/1399468/awak-memang-tidak...
ADVERTISEMENT
'Saya layak tuntut cerai'
KUALA LUMPUR: Tanpa angin atau ribut, tiba-tiba dunia hiburan dikejutkan dengan berita keruntuhan rumah tangga penyanyi 'senior', Mas Idayu dan bekas suami, Muhammad Sufian Che Isa.
https://www.bharian.com.my/hiburan/selebriti/2025/05/1399269/saya-layak-...
Hujahan tak benar mengenai Titah Adendum sebabkan saya hilang sebahagian kebebasan - Najib
KUALA LUMPUR: Bekas Perdana Menteri Datuk Seri Najib Razak menegaskan, hujahan Jabatan Peguam Negara (AGC) yang tidak benar mengenai Titah Adendum di Mahkamah Tinggi menyebabkan beliau kehilangan sebahagian kebebasan melalui tahanan di rumah.
https://www.bharian.com.my/berita/nasional/2025/05/1399328/hujahan-tak-b...
Beberapa mangsa dikhuatiri terbunuh dalam nahas kapal terbang di AS
SAN DIEGO: Beberapa penumpang dilaporkan terbunuh apabila sebuah pesawat kecil terhempas di kawasan perumahan di California, awal pagi semalam.
https://www.bharian.com.my/dunia/amerika/2025/05/1399284/beberapa-mangsa...
Wei Chong-Kai Wun 'smash' Sze Fei-Izzuddin
KUALA LUMPUR: Beregu lelaki kebangsaan, Man Wei Chong-Tee Kai Wun bangkit mengejutkan gandingan kedua dunia, Goh Sze Fei-Nur Izzuddin Rumsani di suku akhir Masters Malaysia 2025 sebentar tadi.
https://www.bharian.com.my/sukan/raket/2025/05/1399568/wei-chong-kai-wun...
'Saya makan dulu tadi.... undi hanya lima minit', kata Rafizi
JOHOR BAHRU: Laungan reformasi mengiringi kehadiran Timbalan Presiden PKR, Datuk Seri Rafizi Ramli di pusat mengundi pada pemilihan peringkat Pusat di sini, hari ini.
https://www.bharian.com.my/berita/nasional/2025/05/1399551/saya-makan-du...
Hantar mesej berbaur lucah, pempengaruh direman 4 hari
KUALA LUMPUR: Seorang pempengaruh media sosial direman empat hari bermula hari ini bagi membantu siasatan berhubung dakwaan menghantar mesej berbaur lucah kepada seorang remaja perempuan baru-baru ini.
https://www.bharian.com.my/berita/kes/2025/05/1399583/hantar-mesej-berba...
Isu gaji graduan: Nilai ekonomi negara perlu ditingkatkan - Steven Sim
SHAH ALAM: Isu pemegang ijazah di negara ini menerima gaji bulanan di bawah RM3,000 atau 'cukup-cukup makan' berkait rapat dengan struktur dan pola ekonomi di negara ini.
https://www.bharian.com.my/berita/nasional/2025/05/1399598/isu-gaji-grad..."
https://www.bharian.com.my/berita/nasional/2025/05/1399606/keputusan-tak-rasmi-3-penyandang-dahului-saingan-ramanan-berada-di,"Keputusan Tak Rasmi: 3 penyandang dahului saingan, Ramanan berada di empat teratas","Oleh Wartawan BH - Mei 23, 2025 @ 7:47pm","KUALA LUMPUR: Tiga penyandang jawatan Naib Presiden PKR mendahului saingan pada pemilihan parti itu hari ini, berdasarkan keputusan tidak rasmi setakat jam 7.30 malam tadi.
Selain Menteri Besar Selangor, Datuk Seri Amiruddin Shaari, turut berada dalam kelompok empat teratas bagi saingan jawatan itu adalah Menteri Besar Negeri Sembilan, Datuk Seri Aminuddin Harun dan Menteri Sains, Teknologi dan Inovasi, Chang Lih Kang.
Timbalan Menteri Pembangunan Usahawan dan Koperasi, Datuk Seri R Ramanan turut berada di kelompok empat tempat teratas, manakala nasib seorang lagi penyandang, Nik Nazmi Nik Ahmad yang juga Menteri Sumber Asli dan Kelestarian Alam, berkemungkinan tersingkir.
Nik Nazmi sebelum ini turut tewas dalam saingan Ketua Cabang Setiawangsa ke atas pelakon dan pengarah, Datuk Afdlin Shauki."
https://www.bharian.com.my/berita/nasional/2025/05/1399604/keputusan-tak-rasmi-nurul-izzah-sedang-dahului-rafizi,Keputusan Tak Rasmi: Nurul Izzah sedang dahului Rafizi,"Oleh Wartawan BH - Mei 23, 2025 @ 7:33pm","KUALA LUMPUR : Naib Presiden PKR, Nurul Izzah Anwar mendahului saingan bagi perebutan jawatan Timbalan Presiden PKR pada pemilihan parti itu hari ini.
Setakat jam 7 malam tadi, Nurul Izzah jauh mengatasi undi yang diperoleh pencabarnya yang juga penyandang jawatan, Datuk Seri Rafizi Ramli.
Sumber pemimpin parti yang mengikuti perkembangan keputusan pemilihan berkenaan turut memberitahu BH, Nurul Izzah mendominasi hampir sebahagian besar undi daripada perwakilan tetap yang mengundi secara fizikal sempena Kongres Nasional Tahunan Keadilan di Johor Bahru.
Untuk rekod, Rafizi pernah tewas dalam saingan Timbalan Presiden PKR pada 2018 ke atas bekas Menteri Besar Selangor, Datuk Seri Mohamed Azmin Ali pada pemilihan tahun itu, namun berjaya menang pada pemilihan 2022 menewaskan bekas Setiausaha Agung PKR, Datuk Seri Saifuddin Nasution Ismail.
Pemilihan peringkat pusat PKR termasuk bagi 20 jawatan Majlis Pimpinan Pusat (MPP) berlangsung bermula jam 8 pagi sehingga jam 5 petang tadi.
Pengerusi Jawatankuasa Pemilihan Pusat (JPP), Datuk Seri Dr Zaliha Mustafa, memberitahu media semalam keputusan pemilihan Majlis Pimpinan Pusat (MPP) PKR akan diketahui seawal-awalnya jam 9 malam ini."
https://www.bharian.com.my/berita/nasional/2025/05/1399600/semangat-konstruktif-asean-gcc-china-pemangkin-utama-kelancaran,"Semangat konstruktif ASEAN, GCC, China pemangkin utama kelancaran menjelang sidang kemuncak","Oleh Mahani Ishak - Mei 23, 2025 @ 7:17pm","KUALA LUMPUR: Semangat konstruktif yang ditonjolkan oleh semua pihak membabitkan ASEAN, Majlis Kerjasama Teluk (GCC) dan China, disifatkan sebagai pemangkin utama kelancaran rundingan serta persiapan menjelang Sidang Kemuncak ASEAN-GCC dan ASEAN-GCC-China pada 27 Mei ini.
Persiapan itu digerakkan menerusi tiga mesyuarat utama antara Ketua-ketua Pegawai Kanan ASEAN (SOM) yang berlangsung di Pusat Konvensyen Kuala Lumpur (KLCC), hari ini.
Ketua Setiausaha Kementerian Luar merangkap Ketua SOM Malaysia, Datuk Seri Amran Mohamed Zin, berkata tiga mesyuarat itu ialah Mesyuarat Penyelarasan Pegawai Kanan ASEAN, Mesyuarat Pegawai Kanan ASEAN-GCC serta Mesyuarat Pegawai Kanan ASEAN-GCC-China.
Beliau berkata, ketiga-tiga mesyuarat berkenaan akan memfokus dua aspek penting, iaitu penyelarasan 'prosiding' atau 'order of proceedings' bagi sidang kemuncak terbabit dan memuktamadkan dokumen hasil yang akan dikeluarkan selepas persidangan.
""Sidang Kemuncak ASEAN-GCC dijangka menghasilkan dua dokumen utama, iaitu kenyataan bersama dan deklarasi bersama, manakala Sidang Kemuncak ASEAN-GCC-China akan menghasilkan satu kenyataan bersama.
""Namun paling penting, aspirasi utama diketengahkan dalam perbincangan itu bertujuan memastikan dokumen hasil dapat disepakati bersama, selain memperincikan kandungan yang akan dimuatkan dalam rundingan terbabit.
""Kerja-kerja perbincangan masih diteruskan pada peringkat pegawai kanan bagi memuktamadkan teks akhir,"" katanya kepada media selepas mesyuarat SOM ASEAN-GCC-China, di sini, hari ini.
Walaupun rundingan memerlukan penelitian terhadap isu-isu yang bakal dimuatkan, beliau berkata, semua negara menunjukkan komitmen serta semangat yang membina bagi memastikan hasil terbaik dapat dicapai bagi kedua-dua sidang kemuncak berkenaan.
Sementara itu Timbalan Setiausaha Hal Ehwal Dua Hala Filipina dan ASEAN, Theressa P Lazaro, berkata dokumen terbabit masih pada peringkat perbincangan serta pengisytiharan.
""Dua dokumen itu ialah dokumen hasil untuk Sidang Kemuncak ASEAN-GCC kali kedua dan satu lagi pula deklarasi ekonomi yang sedang disediakan oleh menteri-menteri kanan ekonomi.
""Draf dokumen ini sangat padat dan merangkumi hampir keseluruhan skop hubungan antara kedua-dua rantau. Ia sedang dirundingkan dan setiap frasa serta perkataan sedang diteliti dengan sangat teliti,"" katanya.
Beliau memaklumkan bahawa dokumen hasil bagi Sidang Kemuncak ASEAN-GCC yang pertama hanya mempunyai tujuh muka surat, manakala dokumen kali ini mencecah 20 muka surat, sekali gus menunjukkan banyak bidang kerjasama dan usaha sedang digerakkan bersama.
Sidang Kemuncak ASEAN kali ini dilihat sebagai signifikan bukan saja kerana penyertaan rakan strategik antarabangsa, malah turut memperkukuhkan kedudukan ASEAN pada peringkat global.
Mesyuarat peringkat menteri dijadualkan berlangsung pada Ahad ini, diikuti pertemuan pemimpin ASEAN pada Isnin depan."
https://www.bharian.com.my/berita/nasional/2025/05/1399598/isu-gaji-graduan-nilai-ekonomi-negara-perlu-ditingkatkan-steven-sim,Isu gaji graduan: Nilai ekonomi negara perlu ditingkatkan - Steven Sim,"Oleh Ruwaida Md Zain - Mei 23, 2025 @ 7:06pm","SHAH ALAM: Isu pemegang ijazah di negara ini menerima gaji bulanan di bawah RM3,000 atau 'cukup-cukup makan' berkait rapat dengan struktur dan pola ekonomi di negara ini.
Jika peningkatan nilai ekonomi negara, graduan berpeluang memperoleh kerjaya dengan gaji berpatutan dan sesuai dengan kelulusan mereka.
Menteri Sumber Manusia, Steven Sim, berkata keadaan pola ekonomi dalam tempoh masa 20 hingga 30 tahun ini menyebabkan masyarakat terperangkap dalam keadaan 'middle income trap'.
""Antara paradoksnya, setiap tahun kita ada 300,000 graduan lulusan universiti setahun, campur lagi 100,000 lulusan TVET, menjadikan jumlah 400,000 lulusan anak Malaysia yang berkelulusan tinggi.
ADVERTISEMENT
""Setiap tahun juga, ekonomi kita hanya mampu menjana 50,000 pekerjaan bernilai tinggi dan berkemahiran tinggi.
""Ada jurang dan kelompangan, sebab itu kita panggil paradoks. Jadi, apa yang kita lakukan, kita harus menaikkan nilai ekonomi kita supaya syarikat di Malaysia ini mampu menjana lebih banyak lagi pekerjaan bernilai tinggi,"" katanya pada sidang media selepas menyempurnakan Majlis Penyerahan Bantuan Program Hal Ehwal Kesatuan Sekerja (PHEKS) 2025 Peringkat Zon Tengah, di sini, hari ini.
Beliau diminta mengulas laporan akhbar ini mengenai lebih 65 peratus pemegang ijazah di negara ini memperoleh gaji bulanan di bawah RM3,000, sekali gus memperoleh pendapatan 'cukup-cukup makan' tanpa ruang untuk menyimpan, melabur, atau meningkatkan mobiliti sosial mereka.
Selain itu, lebih 70 peratus siswazah di negara ini didapati terpaksa bekerja dalam sektor separa mahir dan tidak mahir.
Dapatan itu diperoleh melalui kajian dijalankan oleh Malaysia Labour Market Insight Series bertajuk The 'Gaji Cukup Makan' Economy: When Higher Education Becomes an Economic Risk.
Steven berkata antara usaha yang dilakukan ialah menerbitkan satu garis panduan gaji progresif.
""Panduan gaji ini tidak dipaksa tetapi kita menggalakkan majikan menggunapakai, contohnya seorang jurutera, kalau permulaan berapa gaji yang harus diberikan.
""Kita terbitkan panduan gaji kali pertama, ini membolehkan pasaran ada kesedaran bahawa ini gaji yang lebih baik dan pasaran harus ada rundingan,"" katanya."
https://www.bharian.com.my/berita/nasional/2025/05/1399591/isu-gaji-graduan-beri-kesan-ekonomi-jangka-panjang-noor-azlan,Isu gaji graduan beri kesan ekonomi jangka panjang - Noor Azlan,"Oleh Mohd Iskandar Ibahim dan Alzahrin Alias - Mei 23, 2025 @ 6:42pm","PUTRAJAYA: Isu gaji graduan yang tidak banyak meningkat sejak lebih dua dekad lalu disebabkan tiada ketersediaan data lengkap dan menyeluruh berkaitan pasaran pekerjaan dan pendidikan tinggi.
Ketiadaan pusat data lengkap menyukarkan semua pihak merangka dasar yang lebih tepat dan berkesan, khususnya dalam menangani isu stagnasi gaji serta ketidakpadanan pekerjaan dalam kalangan graduan.
Pengarah Institut Pembangunan dan Kemajuan Inklusif Malaysia (MINDA-UKM), Prof Tan Sri Noor Azlan Ghazali menegaskan ketersediaan data yang lengkap dan menyeluruh amat penting dalam merangka dasar serta strategi intervensi yang lebih berkesan bagi pekerjaan dan pendidikan.
Beliau berkata, dengan adanya data berkenaan, ia dapat memberikan gambaran sebenar dan permasalahan mengenai isu stagnasi gaji graduan yang tidak banyak meningkat sejak lebih dua dekad lalu.
Katanya, isu sebenar yang kurang diketengahkan ketika ini ialah pekerjaan graduan ketika ini tidak setimpal dengan kelayakan dan kemahiran mereka yang dikenali sebagai 'underemployment'.
Graduan yang memperoleh gaji RM2,000 sebulan bukanlah gambaran pasaran kerja yang sihat katanya kerana ia mencetuskan persoalan sama ada masalah berpunca daripada aspek penawaran, seperti sistem pendidikan tinggi dan latihan kemahiran atau daripada permintaan industri itu sendiri.
Malah berdasarkan data katanya, penciptaan pekerjaan dalam sektor industri dilihat masih rendah, berbanding jumlah graduan yang dihasilkan setiap tahun di seluruh institusi pendidikan tinggi (IPT) negara.
""Kita sering dengar permintaan puluhan ribu jurutera, tetapi data sebenar menunjukkan penciptaan pekerjaan berkemahiran tinggi hanya sekitar 30,000 orang hingga 40,000 orang, sedangkan IPT melahirkan lebih 300,000 graduan setahun.
""Jadi persoalannya, ke mana mereka ini akan pergi? Keadaan ini menyebabkan sebahagian besar graduan sama ada mencari peluang di luar negara atau terpaksa menerima pekerjaan di bawah kelayakan.
""Akibatnya, mereka terpaksa bersaing pula dengan pekerja asing dalam sektor berkemahiran rendah, sekali gus menyumbang kepada isu seperti kos sara hidup dan ketidakseimbangan pasaran tenaga kerja,"" katanya ketika ditemui selepas sesi pemukiman setahun selepas KEB 2024 di sini hari ini.
Noor Azlan berkata, masalah gaji graduan itu akhirnya memberi kesan jangka panjang kepada ekonomi negara dan paling membimbangkan apabila masyarakat mula meragui nilai pendidikan tinggi.
Menurut beliau, persepsi bahawa masuk universiti tidak menjamin masa depan boleh mendorong masyarakat bersikap tidak meneruskan pendidikan sedangkan pendidikan sepatutnya dilihat sebagai pelaburan jangka panjang untuk menjana modal insan berkualiti.
""Tidak salah jika seseorang memilih untuk bekerja awal demi pengalaman, tetapi jika keputusan itu dibuat kerana hilang keyakinan terhadap sistem pendidikan, itu sangat membimbangkan.
""Ilmu tetap penting. Kita perlu faham, untuk menjadi sebuah negara maju, masyarakat perlu dihargai melalui pendidikan dan pengetahuan,"" katanya."
https://www.bharian.com.my/berita/nasional/2025/05/1399589/pm-mahu-tindakan-tegas-terhadap-penyelewengan-rasuah,"PM mahu tindakan tegas terhadap penyelewengan, rasuah","Oleh Mohamed Farid Noh - Mei 23, 2025 @ 6:31pm","JOHOR BAHRU: Datuk Seri Anwar Ibrahim menegaskan tindakan tegas perlu diambil terhadap mana-mana pihak yang terbabit dalam penyelewengan serta amalan rasuah kerana ia elemen yang merosakkan negara.
Perdana Menteri berkata, pemimpin seharusnya tidak menggunakan kedudukan untuk mengaut kekayaan demi kepentingan peribadi atau keluarga.
""(Dulu) nak ambil tindakan tak berani, kalau ambil tindakan dikata berdendam, namun orang itu kumpul puluh-puluh bilion ringgit hidup selesa, nak jadi pemimpin boleh, tapi jangan kaut.
""Negara ini perlu diselamatkan. Mahu jadi pemimpin boleh tapi jangan jadi pemimpin yang kaut kekayaan untuk diri dan keluarga mereka. Negara ini perlu diselamatkan, ini tekad kita,"" katanya.
ADVERTISEMENT
Beliau berkata demikian ketika merasmikan Program MADANI Rakyat (PMR) dan Sambutan Hari Belia Negara di Pusat Beli-Belah Toppen, di sini, hari ini.
Hadir sama, Menteri Belia dan Sukan, Hannah Yeoh serta Setiausaha Kerajaan Negeri Johor, Tan Sri Dr Azmi Rohani.
Dalam pada itu, Anwar yang juga Menteri Kewangan turut menyentuh konsep pembangunan sebenar dan ideal.
Katanya, pembangunan sebenar bukan sekadar membina bangunan pencakar langit atau mengejar pertumbuhan ekonomi, tetapi membangunkan insan yang berilmu, beradab dan berakhlak.
""Seringkali apabila disebut pembangunan, kita bayangkan pertumbuhan ekonomi, pembangunan bandar, pencakar langit, lebuh raya, dan pelbagai infrastruktur baharu. Namun, untuk apa semua itu?
""Tujuan sebenar pembangunan adalah untuk membangunkan manusia. Ya, manusia. Bukan sekadar tubuh fizikal, tetapi manusia yang berilmu, berakhlak, mempunyai nilai, dan berperasaan.
""Apa maknanya kita bina bangunan tinggi, jika dalamnya dihuni oleh manusia yang ganas, rakus, angkuh, dan menekan sesama sendiri? Apa makna negara maju jika rakyatnya hidup dalam kebencian,"" katanya.
Anwar yang juga Ahli Parlimen Tambun turut menyeru golongan muda untuk memainkan peranan aktif dalam memberi contoh kepada masyarakat mengenai makna sebenar kemajuan.
""Saya mahu anak-anak muda beri contoh yang baik, ajar golongan tua yang mungkin kurang faham erti kemajuan.
""Tunjukkan bahawa kejayaan bukan diukur dengan bangunan tinggi, tetapi dengan nilai kemanusiaan,"" katanya.
Beliau berkata, matlamat utama pembangunan negara adalah untuk membentuk masyarakat penyayang, beradab dan saling menghormati, sejajar dengan aspirasi Malaysia sebagai sebuah negara berbilang kaum dan agama."
https://www.bharian.com.my/berita/nasional/2025/05/1399587/akta-tvet-perlu-digubal-bagi-perkasa-ekosistem-pendidikan-negara,Akta TVET perlu digubal bagi perkasa ekosistem pendidikan negara - Ahmad Zahid,"Oleh Mohd Iskandar Ibrahim dan Alzahrin Alias - Mei 23, 2025 @ 6:27pm","PUTRAJAYA: Kerajaan dicadang menggubal Akta Pendidikan dan Latihan Teknikal dan Vokasional (TVET) bagi memperkasakan ekosistem pendidikan berkenaan.
Timbalan Perdana Menteri, Datuk Seri Dr Ahmad Zahid Hamidi, berkata cadangan yang dikemukakan pada Sesi Pemukiman Setahun Selepas Kongres Ekonomi Bumiputera (KEB) adalah untuk memastikan pendidikan TVET dapat dilaksanakan dengan lebih tersusun.
""Beberapa perkara penting antaranya ialah penggubalan Akta TVET yang dicadangkan supaya pendidikan TVET menjadi ekosistem pendidikan baharu seperti disarankan oleh KEB.
""Ini juga untuk memastikan ekosistem pendidikan baharu ini dapat dilaksanakan dengan lebih berkoordinasi oleh seluruh 12 kementerian yang terbabit dalam dalam pendidikan TVET ini,"" katanya.
Beliau berkata demikian pada sidang media selepas menghadiri Sesi Pemukiman Setahun Selepas Kongres Ekonomi Bumiputera di Pusat Konvensyen Antarabangsa Putrajaya (PICC) di sini, hari ini.
Yang turut hadir, Timbalan Menteri Ekonomi, Datuk Hanifah Hajar Taib.
Ahmad Zahid berkata, sesi pemukiman itu turut mencadangkan supaya kerajaan menaik taraf Majlis TVET Negara kepada Suruhanjaya TVET.
""Suruhanjaya ini bukan satu entiti baharu yang memerlukan tambahan penjawat awam atau peruntukan besar sebaliknya, ia bertindak menyelaras dan mengoptimumkan fungsi sedia ada secara lebih berfokus,"" katanya.
Selain itu, beliau berkata, pemukiman terbabit dimaklumkan bahawa kerajaan dijangka membentangkan pindaan terhadap Akta Orang Asli 1954 (Akta 134) pada sidang Parlimen hujung tahun ini.
""Begitu juga dicadangkan supaya Pusat Data Bumiputera dan Dashboard Ekonomi Bumiputera diwujudkan dengan segera, malah saya sudah melantik Tan Sri Prof Dr Noor Azlan Ghazali (Ketua Kluster Reformasi Pendidikan dan Modal Insan) untuk menjadi pengerusi kepada kedua-duanya,"" katanya.
Ditanya mengenai bagaimana bidang TVET mampu menangani isu graduan terutama dalam kalangan pemegang Ijazah yang hanya mendapat gaji 'cukup-cukup makan' atau di bawah RM3,000 ketika ini, Ahmad Zahid menegaskan, kerajaan memperjuangkan gaji premium kepada lepasan bidang berkenaan.
Tegasnya, menerusi gaji premium, lepasan TVET dijangka memperoleh antara RM3,500 hingga RM5,000 terutama kepada pemegang Sijil Kemahiran Malaysia (SKM) 3 hingga 5.
""Kita memperjuangkan gaji premium untuk lepasan TVET, kita tidak mewajibkan (syarikat bayar gaji premium) tetapi kita melakukan libat urus dengan industri untuk menggalakkan mereka mengambil pendekatan itu.
""Kami (kerajaan bukan hanya mempunyai memorandum persefahaman (MoU), malah memorandum perjanjian (MoA) dengan industri, bukan bayar gaji minimum sebaliknya, gaji premiium kepada lepasan TVET,"" katanya.
Kajian dijalankan oleh Malaysia Labour Market Insight Series bertajuk The 'Gaji Cukup Makan' Economy: When Higher Education Becomes an Economic Risk melaporkan lebih 65 peratus pemegang ijazah di negara ini memperoleh gaji bulanan di bawah RM3,000, sekali gus memperoleh pendapatan 'cukup-cukup makan' tanpa ruang untuk menyimpan, melabur, atau meningkatkan mobiliti sosial mereka.
Selain itu, lebih 70 peratus siswazah di negara ini didapati terpaksa bekerja dalam sektor separa mahir dan tidak mahir."
https://www.bharian.com.my/berita/nasional/2025/05/1399585/pm-saran-anak-muda-rebut-peluang-dalam-industri-semikonduktor,PM saran anak muda rebut peluang dalam industri semikonduktor,"BERNAMA - Mei 23, 2025 @ 6:16pm","JOHOR BAHRU: Perdana Menteri, Datuk Seri Anwar Ibrahim menggesa golongan muda agar mengambil peluang sepenuhnya daripada perkembangan pesat industri semikonduktor di Malaysia yang kini mendapat perhatian syarikat gergasi dunia.
Beliau berkata Malaysia kini muncul sebagai hab penting semikonduktor di rantau ini bukan hanya dalam aspek rantaian bekalan di peringkat rendah tetapi juga menjadi destinasi pilihan pelabur utama global.
""Malaysia sekarang menjadi hab semikonduktor di rantau ini... syarikat-syarikat besar seperti Infineon di Kedah, nVidia di Johor dan semalam MaiStorage di Cyberjaya memilih untuk beroperasi di sini.
""Bayangkan, tiga gergasi semikonduktor dunia ini telah bertapak di Malaysia... jadi anak-anak muda mesti ambil peluang sebaik mungkin untuk manfaatkan perkembangan ini dan jadikan Malaysia negara hebat di rantau kita,"" katanya.
Perdana Menteri berkata demikian ketika merasmikan Program MADANI Rakyat 2025 Johor di Toppen Shopping Centre di sini.
Turut hadir Menteri Belia dan Sukan Hannah Yeoh, selaku menteri peneraju program itu, Ketua Setiausaha Negara Tan Sri Shamsul Azri Abu Bakar dan Menteri Besar Johor Datuk Onn Hafiz Ghazi serta exco kerajaan negeri.
Sehubungan itu, Anwar berkata perkembangan positif ini wajar dimanfaatkan sepenuhnya oleh anak-anak muda negara yang berkecimpung dalam bidang kejuruteraan, teknologi maklumat serta program pendidikan dan teknikal dan vokasional (TVET).
Beliau juga berkata Malaysia adalah antara lima negara yang mampu menghasilkan cip yang dibangunkan oleh MaiStorage.
Negara lain termasuk Amerika Syarikat, China dan Taiwan.
""Kejayaan ini tidak mungkin tercapai tanpa kesungguhan anak-anak kita dan mereka yang menuntut dalam bidang kejuruteraan serta TVET mesti berusaha gigih untuk meningkatkan keupayaan negara,"" katanya.
Beliau turut mengulangi serta menekankan kepentingan kestabilan dan perpaduan dalam negara demi memastikan kejayaan yang dikecapi tidak tergugat oleh unsur-unsur perpecahan kaum, agama atau kepentingan peribadi pemimpin.
""Kita mesti hapuskan elemen yang merosakkan negara. Ini baru makna merdeka rakyat dan negara, apabila kita mampu urus kepentingan kita sendiri,"" katanya.
PMR 2025 Johor yang bertemakan Belia MADANI, Yakin Boleh! menampilkan pelbagai aktiviti menarik seperti reruai pameran, sesi interaktif bersama agensi kerajaan, pameran TVET, karnival kerjaya serta jualan MADANI.
Johor adalah lokasi kedua siri jelajah PMR 2025 selepas Sabah (9 hingga 11 Mei) sebelum diteruskan ke tempat lain termasuk Lumut (Perak), Kuala Terengganu (Terengganu), Kota Lama (Kelantan), Nilai (Negeri Sembilan), Baling (Kedah), Jasin (Melaka) dan Bintulu (Sarawak).
PMR 2025 Johor juga berlangsung serentak dengan Sambutan Hari Belia Negara peringkat negeri yang menjadikan ia platform dwifungsi dalam menyatukan suara dan potensi belia melalui penyampaian perkhidmatan kerajaan secara langsung kepada rakyat. -- BERNAMA"
https://www.bharian.com.my/berita/nasional/2025/05/1399581/johor-sokong-pelaksanaan-projek-jejambat-lintasan-hidupan-liar,Johor sokong pelaksanaan projek jejambat lintasan hidupan liar,"Oleh BERNAMA - Mei 23, 2025 @ 6:05pm","ISKANDAR PUTERI: Kerajaan Johor menyokong penuh pembinaan projek jejambat yang menyediakan lintasan khusus untuk haiwan liar merentasi jalan utama di negeri ini.
Pengerusi Jawatankuasa Kesihatan dan Alam Sekitar negeri, Ling Tiang Soon, berkata pelaksanaan itu bukan sahaja untuk keselamatan haiwan, tetapi juga pengguna jalan raya.
Beliau berkata, tapak projek itu dikenal pasti di kawasan Koridor Ekologi CFS2 membabitkan Hutan Simpan Labis Timur, Hutan Simpan Mersing dan Hutan Simpan Lenggor dengan lokasi lintasan ini dicadangkan dibina di Kilometer (KM) 102, Laluan FT50 Batu Pahat-Jemaluang melibatkan peruntukan RM66.2 juta.
""Projek pembinaan viaduct (jejambat) lintasan hidupan liar ini adalah kesinambungan usaha berterusan kerajaan dalam menangani konflik manusia dan hidupan liar akibat fragmentasi habitat di sepanjang rangkaian Koridor Ekologi Central Forest Spine (CFS).
""Lintasan ini bukan sekadar infrastruktur fizikal tetapi mencerminkan pendekatan bersepadu kerajaan negeri dan Persekutuan dalam memastikan kesinambungan ekologi, keselamatan haiwan dan pengguna jalan raya serta pemuliharaan jangka panjang biodiversiti,"" katanya dalam penggulungan perbahasan pada Persidangan Dewan Undangan Negeri (DUN) Johor di Bangunan Sultan Ismail, di sini, hari ini.
Beliau berkata, pihaknya merakamkan penghargaan kepada Kementerian Sumber Asli dan Kelestarian Alam (NRES) atas penyaluran peruntukan Ecological Fiscal Transfer (EFT) kepada Johor dengan sebahagian akan digunakan untuk beberapa inisiatif utama termasuk operasi translokasi gajah bermula Julai sehingga Disember.
Ling berkata, peruntukan itu turut digunakan untuk penubuhan Kumpulan Pelindung Hidupan Liar (KPHL) di kampung di daerah Kluang yang sering terkesan dengan peruntukan RM226,000.
""Ketiga, pemasangan kolar satelit pada gajah untuk membolehkan sistem amaran awal berfungsi secara berkesan. Sehingga kini, dua unit kolar satelit berjaya dipasang dan operasi pemasangan akan diteruskan sehingga kesemua stok sedia ada habis digunakan.
""Selain itu, PERHILITAN Johor kini dalam proses perolehan lima unit tambahan, menjadikan jumlah keseluruhan kolar satelit yang dimiliki sebanyak 10 unit.
""Sebanyak 21 kawasan dikenal pasti untuk pembinaan food bank gajah dan sesi libat urus bersama peladang telah diadakan bagi memastikan keberkesanan inisiatif ini. Diharapkan, konflik manusia dan gajah dapat dikurangkan serta pada masa yang sama memelihara kelangsungan spesies gajah,"" katanya. –BERNAMA"
https://www.bharian.com.my/berita/nasional/2025/05/1399579/majoriti-tak-setuju-usia-persaraan-dilanjutkan-kepada-65-tahun,Majoriti tak setuju usia persaraan dilanjutkan kepada 65 tahun - Tinjauan BH,"Oleh Zanariah Abd Mutalib - Mei 23, 2025 @ 5:58pm","KUALA LUMPUR: Cadangan supaya usia persaraan dilanjutkan kepada 65 tahun menimbulkan pelbagai polemik dan tinjauan di akaun Facebook Berita Harian Online mendapati majoriti tidak bersetuju dengan cadangan itu.
Hasil tinjauan selepas undian mengenainya dimuat naik jam 10.31 pagi semalam, sebanyak 88 peratus atau 21,107 responden menyifatkan cadangan itu sebagai sesuatu yang tidak wajar.
Selain itu, sebanyak lima peratus (1,384 responden) berpendapat ia wajar, manakala tujuh peratus (1,596 responden) memilih untuk mengemukakan cadangan.
Rata-rata pengguna Facebook yang menolak cadangan itu berpandangan, usia persaraan yang dilanjutkan kepada 65 tahun, berbanding 60 tahun ketika ini akan menutup peluang pekerjaan kepada generasi muda.
Ada yang melihat, golongan muda perlu diberi lebih ruang, terutama daripada segi kemampuan mereka mengadaptasi teknologi yang semakin berkembang pesat dalam pelbagai bidang.
Pengguna Facebook, AHda SyuHada, berpendapat golongan berusia 60 tahun lebih gemar bekerja dengan cara lama dan tidak mahu berubah mengikut perkembangan semasa.
""Bagaimana mahu menjadi negara maju macam ni, dengan adanya teknologi baharu, kecerdasan buatan (AI) dan sebagainya.
""Sembang kencang nak negara maju tapi tidak mahu menerima generasi baharu untuk menggantikan tempat mereka,"" katanya dalam ruangan komen.
Seorang lagi pengguna, Norrehan Omar, berkata peluang pekerjaan perlu diberikan kepada orang muda yang belajar sehingga ke peringkat pengajian tinggi.
""Berilah peluang pada orang muda yang berkelulusan. Kasihan mereka buang masa belajar hingga ke peringkat diploma, ijazah dan sarjana tapi tiada ruang untuk mereka,"" katanya.
Bagi pengguna Facebook, Acik Acik, usia persaraan 65 tahun hanya akan membebankan penjawat awam.
""Usia 40-an dah macam-macam penyakit datang, inikan pula 65 tahun, jadi beri peluang kepada penjawat awam menikmati pencen mereka,"" katanya.
Bagi yang bersetuju dengan cadangan itu, mereka berpandangan, ia wajar dipertimbang, namun hanya bagi jawatan kritikal dan pakar, selain segelintir yang berusia 60 tahun ke atas masih sihat dan mampu bekerja.
Pengguna Facebook, Roslan Hussein, berkata golongan seperti hakim dan doktor pakar mempunyai pengalaman yang luas dalam bidang masing-masing dan mereka lebih wajar untuk dipertimbangkan atas lantikan kontrak.
Seorang lagi pengguna, Rafaai Ayudin, berpendapat, selari dengan peningkatan tahap kesihatan dan kemudahan kesihatan di negara ini, perlanjutan usia persaraan itu wajar dan dialu-alukan.
Sebelum ini, Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said, berkata kerajaan wajar mempertimbang had usia persaraan di Malaysia dinaikkan daripada 60 kepada 65 tahun.
Azalina dilaporkan berkata, perubahan had usia persaraan itu dilihat wajar kerana ramai dalam kalangan mereka yang berusia 60 tahun ke atas masih aktif.
Sementara itu, Perdana Menteri, Datuk Seri Anwar Ibrahim ketika diminta mengulas isu sama berkata cadangan itu wajar diberi perhatian dan pertimbangan, bagaimanapun menjelaskan ia belum dibawa ke Kabinet untuk dibincangkan oleh Jemaah Menteri."
https://www.bharian.com.my/berita/nasional/2025/05/1399562/kongres-nasional-wanita-amk-berjalan-lancar-penuh-bersemangat,"Kongres Nasional Wanita, AMK berjalan lancar, penuh bersemangat","Oleh Mohamed Farid Noh dan Izz Laily Hussein - Mei 23, 2025 @ 5:24pm","JOHOR BAHRU: Kongres Nasional Wanita dan Angkatan Muda Keadilan (AMK) 2025 berlangsung hari ini dalam suasana aman serta lancar tetapi penuh bersemangat.
Perwakilan Wanita serta AMK tiba di lokasi kongres seawal jam 7 pagi sebelum Pemilihan Majlis Pimpinan Pusat (MPP) PKR bermula jam 8 pagi dan dijangka berakhir jam 5 petang ini.
Kira-kira 3,000 perwakilan Wanita PKR menghadiri kongres di Pusat Konvensyen Danga Bay, manakala lebih 2,500 perwakilan AMK menjayakan kongres di Berjaya Waterfront Hotel, Stulang.
Kedua-dua kongres itu berlangsung dalam suasana meriah dan penuh bersemangat susulan ia diadakan ketika PKR berada dalam pentadbiran Kerajaan MADANI kini.
Kehadiran serta minat tinggi perwakilan terhadap kongres tahun ini juga disebabkan Pemilihan MPP yang berlangsung, sekali gus menambah kemeriahan dengan gelagat penyokong calon meraih undi.
Pertandingan paling mendapat perhatian tentunya ialah perebutan jawatan Timbalan Presiden PKR antara penyandangnya, Datuk Seri Rafizi Ramli yang juga Menteri Ekonomi, dengan Nurul Izzah Anwar.
Pada majlis perasmian bersama Kongres Nasional AMK dan Wanita PKR 2025, malam tadi, penyokong dilihat cuba meraih undi perwakilan yang hadir dengan mengedarkan gambar dan nombor calon.
Ucapan dasar Ketua Wanita PKR, Fadhlina Sidek, pada Kongres Nasional Wanita PKR 2025, hari ini, menarik perhatian apabila beliau mengingatkan perwakilan supaya bersiap siaga menghadapi Pilihan Raya Umum Ke-16 (PRU16) dan pilihan raya negeri (PRN).
Fadhlina turut meminta sayap berkenaan tidak leka dan sentiasa bersedia melakukan persiapan, terutama dari segi latihan dan jangkaan calon.
Katanya, langkah itu penting bagi memastikan setiap agenda yang digariskan sebagai persediaan, dapat disiapkan lebih awal.
Kongres Nasional AMK 2025 yang dihadiri Ketuanya, Adam Adli Abdul Halim, dan Timbalan, Muhammad Kamil Abdul Munim, juga tidak kurang menarik.
Ia berikutan kongres terbabit turut diserikan dengan kehadiran jemputan dari Indonesia, iaitu Partai Golongan Karya (Golkar) dan Parti Gerakan Indonesia Raya, selain ditonton secara maya oleh perwakilan di Sabah dan Sarawak.
Seramai 15 perwakilan menyampaikan perbahasan membabitkan pelbagai agenda, pada kongres berkenaan.
Adam Adli ketika menyampaikan ucapan dasarnya meminta ahli PKR agar mewujudkan semangat 'assabiyah' dalam kalangan ahli dengan matlamat untuk membina kekuatan politik dalaman.
""Dalam soal pembinaan assabiyah, kita harus keluar daripada pemahaman kerangka sempit yang sering difahami umum. Ini bukan assabiyah atau kronisme dalam pentadbiran.
""Sebaliknya, ia adalah untuk assabiyah dengan kebijaksanaan, iaitu mewujudkan semangat setiakawan, perpaduan dan kesatuan yang utuh sebagaimana diteorikan oleh Ibnu Khaldun,"" katanya."
https://www.bharian.com.my/berita/nasional/2025/05/1399558/golongan-muda-tamat-pengajian-mudah-terperdaya-job-scam-jtksm,Golongan muda tamat pengajian mudah terperdaya 'job scam' - JTKSM,"BERNAMA - Mei 23, 2025 @ 5:21pm","IPOH: Golongan muda yang baharu menamatkan pengajian di institusi pengajian tinggi didapati paling mudah terperdaya dengan penipuan pekerjaan dari luar negara atau 'job scam'.
Ketua Pengarah Jabatan Tenaga Kerja Semenanjung Malaysia (JTKSM), Kamal Pardi, berkata ini kerana golongan itu mudah terperdaya dengan janji sindiket yang kononnya menawarkan tawaran gaji yang tinggi dan pelbagai kemudahan yang disediakan.
""Mereka (golongan muda) beria-ia hendak bekerja. Tiada pengalaman, tidak menyemak sama ada tawaran sahih atau pun tidak, kebanyakan tawaran dibawa bekerja ke luar negara.
""Jadi, inilah yang menyebabkan golongan muda terperangkap menjadi mangsa buruh paksa,"" katanya pada sidang media selepas merasmikan Jerayawara Pencegahan Eksploitasi Pekerja: Ke Arah Sifar Buruh Paksa 2030 di sebuah pusat beli-belah di sini hari ini.
Kamal berkata pihaknya amat menggalakkan orang ramai, terutamanya golongan muda berdaftar dengan portal MYFutureJobs untuk mencari peluang pekerjaan yang bersesuaian dan mengelak terperdaya dengan penipuan pekerjaan.
Dalam pada itu, Kamal berkata konvoi jerayawara adalah sebahagian daripada inisiatif bersepadu bagi meningkatkan kesedaran awam dan memperkukuh tindakan kolektif terhadap isu eksploitasi pekerja serta buruh paksa.
Konvoi berkenaan dijangka menjelajah dari Perak ke negeri Perlis, dengan beberapa lokasi perhentian yang telah dikenal pasti bagi tujuan penyampaian maklumat secara langsung kepada komuniti sasaran.
""Program ini menampilkan pelbagai pengisian, termasuk sesi ceramah, libat urus komuniti, pengedaran bahan penerbitan serta pameran mini berkaitan hak pekerja, bentuk eksploitasi, dan saluran pelaporan.
""Pendekatan konvoi membolehkan mesej disampaikan secara lebih menyeluruh, dan langsung kepada pelbagai lapisan masyarakat,"" katanya.
Beliau berkata program berkenaan juga sejajar dengan matlamat nasional dan komitmen antarabangsa Malaysia untuk membanteras buruh paksa menjelang 2030, dan melalui pelaksanaan berfasa JTKSM berharap semua pihak dapat berganding bahu untuk menjayakan aspirasi itu. – BERNAMA"
https://www.bharian.com.my/berita/nasional/2025/05/1399556/gangguan-bekalan-air-di-jb-dijangka-pulih-sepenuhnya-tengah-malam,Gangguan bekalan air di JB dijangka pulih sepenuhnya tengah malam ini - Onn Hafiz,"Oleh Mohamed Farid Noh - Mei 23, 2025 @ 5:16pm","JOHOR BAHRU: Gangguan bekalan air susulan kerosakan luar jangka pada pam utama yang menyalurkan air ke Loji Rawatan Air (LRA) Sungai Johor tiga hari lalu, dijangka pulih sepenuhnya lewat malam ini.
Menteri Besar, Datuk Onn Hafiz Ghazi, berkata semua enam pam air di LRA Sungai Johor yang mengalami kerosakan sudah diperbaiki sepenuhnya hari ini.
""Dalam kerajaan negeri fokus untuk membangunkan negeri, perlu juga diberi tumpuan dari segi infrastruktur asas, saya sudah laporkan kepada Datuk Seri Anwar Ibrahim hari ini, kita di Johor ini kadang-kadang ada isu air.
""Di daerah Johor Bahru sudah tiga hari berlaku gangguan bekalan air, enam pam air rosak namun semuanya sudah diperbaiki.
""Insya-Allah, tengah malam ini semua rumah yang terjejas dijangka akan mendapat bekalan air yang mencukupi,"" katanya.
Beliau berkata demikian ketika berucap dalam Program MADANI Rakyat (PMR) dan Sambutan Hari Belia Negara di Pusat Beli-Belah Toppen, di sini, hari ini.
Perdana Menteri, Datuk Seri Anwar Ibrahim hadir merasmikan program berkenaan.
Turut hadir,Menteri Belia dan Sukan, Hannah Yeoh dan Setiausaha Kerajaan Negeri Johor, Tan Sri Dr Azmi Rohani.
Rabu lalu, media melaporkan kira-kira 100,000 akaun pengguna di sekitar Johor Bahru terjejas susulan kerosakan luar jangka pada pam utama yang menyalurkan air LRA Sungai Johor.
Pengerusi Jawatankuasa Kerja Raya, Pengangkutan dan Infrastruktur Johor, Mohamad Fazli Mohamad Salleh dilaporkan berkata, kerosakan itu menyebabkan operasi LRA Sungai Johor terpaksa dihentikan sepenuhnya sejak petang Selasa lalu.
Beliau dilaporkan berkata, gangguan itu mengakibatkan 318 juta liter sehari (MLD) tidak dapat diagihkan kepada pengguna di kawasan terbabit.
Dalam pada itu, Onn Hafiz pada Persidangan Keempat Dewan Undangan Negeri (DUN) Johor ke-15, semalam dilaporkan memaklumkan, kerajaan negeri dalam proses mendapatkan bantuan tangki air dari daerah lain di Johor serta negeri-negeri lain bagi mengatasi krisis gangguan bekalan air yang melanda Johor Bahru."
https://www.bharian.com.my/berita/nasional/2025/05/1399551/saya-makan-dulu-tadi-undi-hanya-lima-minit-kata-rafizi,"'Saya makan dulu tadi.... undi hanya lima minit', kata Rafizi","Oleh Izz Laily Hussein - Mei 23, 2025 @ 5:13pm","JOHOR BAHRU: Laungan reformasi mengiringi kehadiran Timbalan Presiden PKR, Datuk Seri Rafizi Ramli di pusat mengundi pada pemilihan peringkat Pusat di sini, hari ini.
Rafizi yang hadir kira-kira jam 4 petang meluangkan masa lima minit untuk mengundi sebelum beramah mesra bersama penyokongnya.
Ditanya kenapa lewat 'muncul', Rafizi berkata, mengundi hanya mengambil masa singkat.
""Saya makan dulu tadi. Lagipun, bukan ada apa pun nak buat sekarang. Undi hanya lima minit. Jadi, siapkan apa yang patut dulu, jadi saya bertolak lepas solat Jumaat tadi. 'So, just nice time' ni,"" katanya.
Kehadiran Ahli Parlimen Pandan itu hanya disedari pengamal media yang sedang mengikuti perbahasan Kongres Angkatan Muda Keadilan (AMK) 2025 selepas terdengar laungan 'reformasi' yang agak kuat.
Pada masa sama, Rafizi yang juga Menteri Ekonomi itu menegaskan beliau akan hadir ke Majlis Perasmian Kongres Nasional PKR 2025 di Pusat Konvensyen Antarabangsa Persada di sini, malam ini.
Beliau turut mengesahkan kehadirannya pada Kongres Nasional PKR pada esok.
""Saya akan hadir malam ni. Esok pun. Awat tak hadir pula?"" katanya."
https://www.bharian.com.my/berita/nasional/2025/05/1399542/mymahir-naici-perkukuh-pembangunan-bakat-dalam-ai,MyMahir-NAICI perkukuh pembangunan bakat dalam AI,"Oleh Tuty Haryanti Ahmad Rodzi - Mei 23, 2025 @ 4:39pm","PETALING JAYA: Usaha memperkukuhkan pembangunan bakat dalam bidang kecerdasan buatan (AI) sebagai antara inisiatif strategik negara, dapat dilaksanakan menerusi pelancaran Majlis AI Kebangsaan MyMahir untuk Industri (MyMahir-NAICI).
Ia diterajui oleh Talent Corporation Malaysia Berhad (TalentCorp) bawah Kementerian Sumber Manusia (KESUMA), bersama Pejabat AI Kebangsaan (NAIO) melalui MyDIGITAL Corporation bawah Kementerian Digital.
Menteri Sumber Manusia, Steven Sim, berkata MyMahir-NAICI berperanan sebagai platform nasional bagi menyelaraskan pembangunan bakat dalam AI.
Selain itu, katanya, ia juga bagi merangka strategi pelaksanaan dan memacu tindakan bersepadu merentasi sektor dan agensi.
Beliau berkata, mesyuarat kali pertama Majlis MyMahir-NAICI, hari ini, menandakan permulaan kerjasama rentas agensi secara tersusun dalam mempertingkatkan kesiapsiagaan Al negara.
""Persoalannya bukan sama ada Al akan menggantikan pekerjaan, tetapi sama ada kita dapat memperkasakan rakyat Malaysia untuk berkembang bersamanya.
""Justeru melalui MyMahir-NAICI, kita membentuk mekanisme nasional yang menyelaraskan kemahiran dengan strategi, teknologi dengan bakat, dan dasar dengan matlamat.
""Ini adalah komitmen bagi memastikan rakyat Malaysia bukan saja bersedia untuk bekerja tetapi juga bersedia untuk era Al,"" katanya ketika berucap pada Majlis Pemeteraian Memorandum Persefahaman (MoU) antara TalentCorp dengan MyDIGITAL, di sini, hari ini.
Majlis itu disaksikan Steven dan Menteri Digital, Gobind Singh Deo.
Mengulas lanjut, Steven berkata, KESUMA kini menyediakan kira-kira 300,000 peluang latihan berkemahiran tinggi, termasuk berkaitan teknologi AI dan Revolusi Perindustrian 4.0 (4IR).
Beliau berkata, latihan terbabit meliputi program jangka pendek, jangka panjang dengan pelbagai jenis pensijilan termasuk Sijil Kemahiran Malaysia (SKM), dan program mikro.
""Kita (KESUMA) memang ada menyedia dan menawarkan peluang latihan berkenaan. Bagaimanapun untuk AI, saya nampak banyak inisiatif oleh Kementerian Digital yang bekerjasama dengan syarikat gergasi,"" katanya.
Beliau memaklumkan sempena Minggu Latihan Kebangsaan 2025 pada bulan depan, KESUMA menjangka sejuta peserta menyertai latihan ditawarkan.
Sementara itu, Gobind berkata, komitmen semua pihak adalah penting dalam memastikan kesiapsiagaan menghadapi era AI.
""Inilah peranan penting kepimpinan kerajaan, iaitu membina struktur yang menghubungkan inovasi dengan pelaksanaan Al sebenar.
""NAIO mencipta permintaan serta menyokong pelaksanaan; TalentCorp pula membina penawaran bakat; dan MyMahir-NAICI melengkapkan kitaran ini dengan maklum balas berterusan untuk penambahbaikan dasar,"" katanya."
https://www.bharian.com.my/berita/nasional/2025/05/1399535/surau-al-falah-ppr-hiliran-ampang-dapat-kelulusan-adakan-solat,Surau Al Falah PPR Hiliran Ampang dapat kelulusan adakan solat Jumaat,"Zaf Seraj - Mei 23, 2025 @ 4:37pm","KUALA LUMPUR: Surau Al Falah di Projek Perumahan Rakyat (PPR) Hiliran Ampang mendapat kelulusan Jabatan Agama Islam Wilayah Persekutuan (JAWI) sebagai surau Jumaat, bermula bulan ini.
Kelulusan tetap itu memudahkan penduduk Islam dari 940 unit PPR berkenaan, merangkumi Blok A, B dan C yang sebelumnya menunaikan solat Jumaat di masjid berhampiran yang kini terlalu sesak.
Sebelum ini, surau itu mendapat kelulusan sementara untuk mengadakan solat Jumaat semasa pandemik COVID-19, namun pihak pentadbiran terus berusaha mendapatkan kelulusan tetap yang akhirnya diperoleh beberapa minggu lalu.
Surau di kawasan PPR berkenaan dibuka di lokasi sedia ada pada 2016.
ADVERTISEMENT
Perasmian Surau Jumaat Al Falah PPR Hiliran Ampang disempurnakan oleh Ahli Parlimen Titiwangsa yang juga Menteri Perladangan dan Komoditi, Datuk Seri Johari Abdul Ghani, hari ini.
""Masjid yang ada sudah terlalu sesak. Bila saya dapat tahu permohonan diluluskan, saya sangat gembira. Kini, kita juga boleh mengadakan acara komuniti di sini,"" kata Johari.
Beliau turut mengingatkan penduduk agar memastikan surau ditadbir dengan adil dan telus serta membabitkan golongan belia dalam aktiviti bersama komuniti, selain tidak menjadikan pusat ibadat untuk menyebarkan ideologi politik.
Katanya, rumah ibadat adalah tempat untuk mengeratkan hubungan sesama masyarakat.
""Jangan bawa perpecahan ke dalam surau ini. Jangan bawa ideologi politik ke sini. Ini (tempat ibadat) adalah untuk masyarakat,"" katanya.
Timbalan Mufti Wilayah Persekutuan, Jamali Mohd Adnan turut hadir pada majlis perasmian surau itu yang mampu menampung sehingga 1,200 jemaah, disusuli dengan solat Jumaat.
Sementara itu, Pengerusi surau, Ahmad Fauzi Murad, berkata penduduk Islam di kawasan perumahan berkenaan, terutama warga emas kini mudah untuk menunaikan solat Jumaat tanpa perlu melintas jalan untuk ke Masjid Nurul Islam.
Fauzi berkata, semua itu tidak akan tercapai tanpa bantuan Johari dan beliau berterima terima kasih atas komitmen Ahli Parlimen Titiwangsa itu dalam merealisasikan impian umat Islam kawasan berkenaan."
https://www.bharian.com.my/berita/nasional/2025/05/1399515/pasaran-buruh-negara-kekal-kukuh-pada-suku-pertama-2025-dosm,Pasaran buruh negara kekal kukuh pada suku pertama 2025 - DOSM,"BERNAMA - Mei 23, 2025 @ 4:03pm","PUTRAJAYA: Pasaran buruh negara kekal kukuh pada suku pertama 2025 (ST1 2025), dengan tenaga buruh sebanyak 17.23 juta orang dan kadar pengangguran stabil pada 3.1 peratus, menurut Jabatan Perangkaan Malaysia (DOSM).
Ketua Perangkawan, Datuk Seri Dr Mohd Uzir Mahidin, berkata prestasi positif itu disokong oleh peningkatan berterusan dalam pekerjaan dan penurunan dalam pengangguran.
Beliau berkata tenaga buruh meningkat sebanyak 458,700 orang kepada 17.23 juta orang berbanding 16.77 juta orang pada ST1 2024, didorong oleh peningkatan 3.0 peratus tahun ke tahun dalam penduduk bekerja kepada 16.7 juta orang.
""Kadar penyertaan tenaga buruh meningkat kepada 70.7 peratus (ST1 2024: 70.5 peratus), manakala bilangan penganggur menurun kepada 526,300 orang, dengan kadar pengangguran kekal stabil pada 3.1 peratus,"" katanya dalam kenyataan hari ini
Mohd Uzir berkata demikian berdasarkan Sorotan Pasaran Buruh, Suku Pertama 2025 (LMR ST1 2025) terbitan DOSM hari ini.
Dalam menangani situasi guna tenaga tidak penuh, beliau berkata pertumbuhan guna tenaga yang berterusan pada ST1 2025 membawa kepada penurunan ketara dalam penunjuk guna tenaga tidak penuh.
""Bilangan penduduk bekerja kurang daripada 30 jam seminggu menurun sebanyak 11.1 peratus tahun ke tahun kepada 242,700 orang.
""Guna tenaga tidak penuh berkaitan masa juga mencatatkan penurunan sebanyak 9.2 peratus, berjumlah 146,900 orang, dengan kadar pada 1.5 peratus,"" katanya.
Mohd Uzir berkata pasaran buruh Malaysia kekal kukuh pada ST1 2025, beradaptasi dengan cabaran yang semakin meningkat dalam era Industri 4.0.
""Bagi memenuhi permintaan yang semakin tinggi terhadap kepakaran digital, kerajaan telah memperuntukkan inisiatif sebanyak RM20 juta untuk melatih 5,000 rakyat Malaysia dalam sektor teknologi utama serta memperkukuh program Pendidikan dan Latihan Teknikal dan Vokasional (TVET) dengan pensijilan yang diiktiraf di peringkat antarabangsa,"" katanya. – BERNAMA"
https://www.bharian.com.my/berita/nasional/2025/05/1399513/sidang-kemuncak-asean-ke-46-platform-ketengah-produk-tempatan,Sidang Kemuncak ASEAN ke-46 platform ketengah produk tempatan,"Oleh Mahani Ishak - Mei 23, 2025 @ 3:55pm","KUALA LUMPUR: Malaysia berpotensi memperluaskan pemasaran produk tempatan kepada delegasi luar terutama ke negara Teluk menerusi penganjuran Sidang Kemuncak ASEAN ke-46.
Enam negara anggota Majlis Kerjasama Teluk (GCC) yang terdiri dari Arab Saudi, Emiriah Arab Bersatu (UAE), Qatar, Kuwait dan Oman yang pertama kali dijemput menyertai sidang kemuncak ini.
Ketua Jawatankuasa Kecil Logistik, Media dan Publisiti Sidang Kemuncak ASEAN, Zamshari Shaharan, berkata produk itu meliputi kraftangan, buah-buahan tropika, makanan dan minuman serta teknologi.
ADVERTISEMENT
Katanya, kesemua produk yang boleh diperoleh di reruai jualan dan pameran bertemakan 'The Heritech Malaysia dengan Gabungan Unsur Warisan dan Teknologi'.
""Selain mesyuarat sempena Sidang Kemuncak ASEAN ke-46 ini, kita turut mengadakan ruang pameran agensi kerajaan dan syarikat berkaitan bagi menonjolkan produk tempatan kepada orang awam dan delegasi asing termasuk pegawai kanan dan menteri-menteri dari negara asing.
""Sesetengah produk misalnya kraftangan sememangnya sudah dikenali di negara ASEAN lain tetapi ini peluang untuk menonjolkan hasil ke negara Teluk, yang berpotensi potensi menarik pelabur baharu dan memasarkan produk ke negara terbabit.
""Sebagai contoh, kita mungkin dapat memasarkan buah-buahan tempatan ke negara Teluk sekali gus membawa jenama Malaysia ke luar negara,"" katanya.
Beliau berkata demikian ketika ditemui di Rerurai Jualan dan Pameran Sidang Kemuncak Asean ke-46 di Pusat Konvensyen Kuala Lumpur (KLCC) di sini, hari ini.
Sidang Kemuncak ASEAN ke-46 bermula Isnin hingga Rabu ini menghimpunkan pemimpin utama rantau Asia Tenggara bagi membincangkan isu serantau dan merangka hala tuju masa depan kerjasama ASEAN.
Sebagai Pengerusi ASEAN tahun ini, Perdana Menteri, Datuk Seri Anwar Ibrahim menggalas tanggungjawab besar untuk membina konsensus, merangka masa depan rantau dan memastikan suara Malaysia bergema di pentas antarabangsa.
Selain reruai pameran dan jualan sempena Sidang Kemuncak yang bermula hari ini, terdapat demonstrasi anyaman dan mencanting batik, aktiviti interaktif bersama orang asli, edaran cenderahati, promosi dan jualan produk tempatan, uji rasa produk makanan dan minuman tempatan serta simulasi dron.
Bersempena sidang terbabit, dua mesyuarat berprofil tinggi turut dijadualkan iaitu Sidang Kemuncak Asean-Majlis Kerjasama Teluk (GCC) ke-2 dan Sidang Kemuncak Asean-GCC-China, bakal menjadi platform penting dalam memperluas kerjasama serantau dan antara serantau.
Mengulas lanjut, Zamshari yang juga Setiausaha Bahagian Komunikasi dan Diplomasi Awam Kementerian Luar berkata, sebanyak 36 rerurai membabitkan 25 pempamer menyediakan produk dan perkhidmatan dengan orang awam boleh hadir mulai hari ini hingga Ahad, manakala delegasi ASEAN pula terbuka pada Isnin hingga Rabu.
""Misalnya di rerurai Institut Penyelidikan dan Kemajuan Pertanian Malaysia (MARDI) agensi ini mengetengahkan kaedah penanaman sayur menggunakan teknologi kecerdasan buatan (AI) sebagai penyelesaian isu keterjaminan makanan dan kekangan tanah.
""Pembabitan pempamer ini sekali gus menepati tema keterangkuman dan kemampanan yang mana tiada siapa dipinggirkan. Melalui Jabatan Kemajuan Orang Asli (JKOA) dan Jabatan Penjara, kita tidak pinggirkan mana-mana golongan,"" katanya."
https://www.bharian.com.my/berita/nasional/2025/05/1399495/dbp-lancar-28-karya-malar-segar-di-pbakl-2025,DBP lancar 28 karya malar segar di PBAKL 2025,"A’qilah Riduan - Mei 23, 2025 @ 3:30pm","KUALA LUMPUR: Sebanyak 28 naskhah hasil karya penerima Anugerah SEA Write dilancarkan hari ini pada Pesta Buku Antarabangsa Kuala Lumpur (PBAKL) 2025 di Pusat Dagangan Dunia (WTC) di sini, hari ini.
Edisi Buku Karya Malar Segar menghimpunkan karya terpilih dalam kalangan sasterawan tanah air daripada 1981 hingga 2022 yang terus mengekalkan relevansi merentas zaman.
Antaranya judul Sungai Mekong oleh A Latiff Mohiddin; Orkidnya Sudah Menjadi (Khadijah Hashim) dan Seorang Tua di Kaki Gunung (Azizi Haji Abdullah).
ADVERTISEMENT
Sasterawan Negara (SN), Datuk Rahman Shaari, berkata karya malar segar itu masih bertahan dan diterima ramai kerana mesejnya yang masih relevan.
""Ia umpama karya 'tak lekang dek panas tak lapuk dek hujan'. Pemikiran dan komunikasi karyanya tidak berada di tempat tertentu tetapi beranjak mengikut keperluan zaman.
""Bahasa ceritanya sentiasa mengalami perubahan kesan daripada pelbagai faktor seperti persekitaran dan perkembangan pemikiran pembacanya,"" katanya selepas merasmikan pelancaran buku Edisi Karya Malar Segar.
Yang turut hadir, Timbalan Ketua Pengarah (Operasi) Dewan Bahasa dan Pustaka (DBP), Zulfa Hamzah; Ketua Editor Bahagian Buku Sastera, Ja'afar Hamdan dan Ketua Editor Majalah, Rosmani Omar.
Rahman berkata, dengan mendukung tema Buku: Membaca, Memimpin, ia membina kronologi keintelektualan itu sendiri.
""Dengan kemunculan edisi khusus sebegini, bahan bacaan terpilih dalam pelbagai genre sama ada puisi, novel, cerpen atau skrip drama sampai ke tangan generasi muda terutama di sekolah dan institusi pengajian tinggi (IPT).
""Secara tidak langsung kesannya akan menyeluruh kepada masyarakat hingga kita akan menjadikan tabiat membaca sebagai pembelajaran sepanjang hayat,"" katanya.
Beliau berkata, buku adalah medium penting dalam menyemai nilai murni, memperluas pengetahuan dan membentuk masyarakat berilmu.
""Dunia semakin terbuka dengan maklumat tanpa sempadan. Kita sebagai manusia akan sentiasa dahagakan maklumat kerana kita tidak mampu memastikan kebenaran dan kepalsuan kecuali kita berilmu dengan menyaring, menilai dan menelitinya sebaik mungkin,"" katanya.
PBAKL yang bermula hari ini hingga 1 Jun, diiktiraf antara 12 festival sastera terbaik dunia oleh portal pelancongan Zicasso berpangkalan di Silicon Valley, Amerika Syarikat (AS)."
https://www.bharian.com.my/berita/nasional/2025/05/1399494/10-negara-asean-dijangka-muktamad-strategi-kerjasama-keselamatan,10 negara ASEAN dijangka muktamad strategi kerjasama keselamatan siber hujung tahun ini,"Oleh Mohd Nasaruddin Parzi - Mei 23, 2025 @ 3:30pm","KUALA LUMPUR: Sepuluh negara ASEAN termasuk Malaysia dijangka memuktamadkan Strategi Kerjasama Keselamatan Siber ASEAN 2026-2030 pada penghujung tahun ini.
Ketua Pengarah Agensi Keselamatan Siber Negara (NACSA), Ir Dr Megat Zuhairy Megat Tajuddin berkata ia berupaya menjadikan Malaysia peneraju dalam bidang keselamatan siber, sekali gus memberi impak positif sepanjang tempoh menjadi Pengerusi ASEAN tahun ini.
Usaha pembangunan strategi berkenaan kini sedang dipergiat, dengan komitmen cukup baik ditunjukkan dalam kalangan negara anggota rantau Asia Tenggara itu.
""Strategi ini menekankan kerjasama bukan saja dalam bentuk perkongsian maklumat tetapi dalam pembangunan teknologi, selain kerjasama untuk mendapat pembangunan bakat dan untuk perkongsian kepakaran dalam kita menangani isu keselamatan siber.
""Terutama isu yang semakin meningkat sekarang ini iaitu (perisian) Ransomware dan persediaan kita untuk beralih kepada ''Post Quantum Cryptography' yang menjadi agenda besar bukan saja ASEAN dan negara, tapi dunia,"" katanya ditemui media selepas menyempurnakan Majlis Penutupan ASEAN Cyber Games, hari ini.
Malaysia Cyber Security Strategy 2025-2030 bertujuan mengukuhkan strategi serta inisiatif berkaitan keselamatan siber negara, turut akan diadakan pada Julai depan bersempena penganjuran Cyber Defense and Security Exhibition and Conference (CYDES) 2025.
""Pada Julai ini juga kita akan mengadakan satu persidangan dan seminar bersama 10 negara ASEAN untuk bersama membangunkan strategi sebelum dilancarkan, dijangka penghujung tahun ini,"" katanya.
Perdana Menteri, Datuk Seri Anwar Ibrahim sebelum ini memaklumkan Jawatankuasa Keselamatan Siber Negara (JKSN) menyokong usaha NACSA untuk terus meneraju inisiatif pengukuhan keselamatan siber negara terutamanya dalam melindungi Infrastruktur Maklumat Kritikal Negara (NCII).
Ia selepas statistik dikeluarkan NACSA sebelum ini mendedahkan trend serangan siber seperti Penafian Perkhidmatan Tersebar (DDOS), pencerobohan, jangkitan perisian hasad, pengehosan perisian hasad dan Advanced Persistent Threat (APT) meningkat dari 2016 hingga 2022.
Pada 2022, sejumlah 7,192 insiden keselamatan siber dilaporkan kepada NACSA berbanding 5,575 pada 2021 dan 4,194 pada tahun sebelumnya.
Bagi mendepani kebimbangan ini, pada Mac tahun lalu Rang Undang-Undang (RUU) Keselamatan Siber 2024 diluluskan di Dewan Rakyat, satu tindakan komprehensif serta keperluan perundangan bagi membendung peningkatan kes jenayah siber dan insiden keselamatan siber di negara ini."
https://www.bharian.com.my/berita/nasional/2025/05/1399488/jemputan-tak-hadir-kongres-nasional-amk-tiada-kecil-hati-adam-adli,Jemputan tak hadir Kongres Nasional AMK: 'Tiada kecil hati' - Adam Adli,"Oleh Izz Laily Hussein - Mei 23, 2025 @ 3:24pm","JOHOR BAHRU: Ketua Angkatan Muda Keadilan (AMK), Adam Adli Abdul Halim, menjelaskan tiada berbangkit isu 'kecil hati' apabila ada jemputan tidak menghadiri Kongres Nasional AMK 2025.
Malah, Adam Adli menekankan bahawa ketidakhadiran Timbalan Presiden PKR, Datuk Seri Rafizi Ramli pada Majlis Perasmian Kongres Nasional AMK, semalam, juga tidak menimbulkan sebarang isu.
Beliau berkata, pihaknya sudah menghantar jemputan, termasuk kepada Barisan Nasional (BN) dan parti komponen, ke majlis berkenaan.
ADVERTISEMENT
""BN tiada, Gabungan Parti Sarawak (GPS) ada (hadir)... kita sudah jemput semua. Mungkin ada banyak kekangan. Tiada komen dan tiada isu.
""Pun sudah jemput (Rafizi). Memang kita diberitahu bahawa beliau tidak dapat memenuhi jemputan, jadi kita teruskan (majlis perasmian) dengan Setiausaha Agung. Tidak ada kecil hati,"" katanya pada sidang media selepas menyampaikan Ucapan Dasar pada Kongres Nasional AMK 2025, di sini, hari ini.
Turut hadir ialah Timbalan Ketua AMK, Muhammad Kamil Abdul Munim. Kongres Nasional AMK 2025 dihadiri lebih 2,000 perwakilan membabitkan 206 cabang.
Ditanya kemungkinan berlaku pecah belah selepas Pemilihan PKR kali ini pula, Adam Adli yang juga Timbalan Menteri Belia dan Sukan berkata, beliau yakin situasi itu tidak akan terjadi berdasarkan pengalaman pada pemilihan parti sebelum ini.
""Perpecahan hanya kita sebut andai selepas pemilihan itu tiada usaha rekonsiliasi. Saya pernah melalui tempoh pemilihan, memang akan tegang, runcing dan tajam. Paling mustahak ialah bagaimana selepas pertembungan itu, kita tautkan kembali.
""Pemilihan PKR terbuka, sebab itu ia dilihat panas. Namun, saya memberi jaminan bahawa semua yang bertanding ini adalah orang sangat setia dengan perjuangan parti. Malah, mereka bertelagah soal siapa yang paling setia dengan perjuangan parti,"" katanya.
Sementara itu dalam ucapan dasarnya, hari ini, Adam Adli meminta anggota PKR supaya mewujudkan semangat 'assabiyah' dalam kalangan ahli dengan matlamat untuk membina kekuatan politik dalaman.
""Dalam soal pembinaan assabiyah, kita harus keluar daripada pemahaman kerangka sempit yang sering difahami umum. Ini bukan assabiyah atau kronisme dalam pentadbiran.
""Sebaliknya, ia adalah untuk assabiyah dengan kebijaksanaan, iaitu mewujudkan semangat setiakawan, perpaduan dan kesatuan yang utuh sebagaimana diteorikan oleh Ibnu Khaldun,"" katanya."
https://www.bharian.com.my/berita/nasional/2025/05/1399470/pbakl-2025-angkat-martabat-buku-kukuhkan-budaya-membaca,"PBAKL 2025 angkat martabat buku, kukuhkan budaya membaca","Ercy Gracella Ajos - Mei 23, 2025 @ 2:45pm","KUALA LUMPUR: Pesta Buku Antarabangsa Kuala Lumpur (PBAKL) bukan sekadar acara tahunan, bahkan medan penting mengangkat martabat buku dan memperkukuh budaya membaca dalam masyarakat.
Pengarah Bahagian Sumber dan Teknologi Pendidikan (BSTP), Kementerian Pendidikan (KPM), Aniza Kamarulzaman, berkata PBAKL menjadi wadah menyemarakkan ekosistem ilmu yang membabitkan pelbagai lapisan masyarakat daripada pemimpin, ilmuwan dan pengarang hingga penerbit, guru serta pembaca.
Katanya, PBAKL 2025 menampilkan pelbagai keterujaan baharu termasuk pempamer daripada negara luar, kerjasama antara kementerian, program digital dan pembabitan aktif sekolah serta komuniti pendidikan dari seluruh negara.
""Tema PBAKL tahun ini, iaitu 'Buku: Membaca dan Memimpin' amat bererti buat kita semua kerana ia bukan hanya slogan, tetapi seruan strategik untuk memperkukuh budaya membaca sebagai asas pembinaan pemimpin masa depan.
""Sebagai agensi bertanggungjawab terhadap sumber dan teknologi pendidikan, BSTP melihat PBAKL sebagai ruang sinergi antara cetakan dan digital; pendidik dan pengkarya serta antara pelajar dan pemikir,"" katanya ketika berucap pada Majlis Pembuka Tirai PBAKL Ke-42 2025 di Pusat Dagangan Dunia (WTC) Kuala Lumpur di sini, semalam.
Yang turut hadir, Pengerusi Pengelola PBAKL, Mohd Khair Ngadiron.
Aniza berkata, PBAKL 2025 turut meraikan pembabitan pelbagai kementerian dan rakan strategik bagi mengangkat ekosistem perbukuan, sekali gus menggunakan pendekatan menyeluruh termasuk memperluas akses, memartabatkan penerbit tempatan dan mendidik generasi celik maklumat.
PBAKL 2025 yang berlangsung mulai semalam hingga 1 Jun ini, menyaksikan penganjuran terbesar dalam sejarah dengan 1,172 reruai dan 258 pempamer mengambil bahagian termasuk 28 pempamer antarabangsa daripada negara ASEAN, Iran, United Kingdom (UK) serta Emiriah Arab Bersatu (UAE).
Lebih 1.9 juta pengunjung dijangka menghadiri PBAKL tahun ini sepanjang 10 hari penganjuran, menjadikan ia antara acara buku paling mendapat sambutan di dunia.
PBAKL diiktiraf antara 12 festival sastera terbaik dunia oleh portal pelancongan Zicasso berpangkalan di Silicon Valley, Amerika Syarikat (AS)."
https://www.bharian.com.my/berita/nasional/2025/05/1399464/galeri-khas-teroka-pbakl2025-angkat-keagungan-karya-tempatan-sejarah,"Galeri Khas TEROKA PBAKL2025 angkat keagungan karya tempatan, sejarah perbukuan negara","Oleh Ercy Gracella Ajos - Mei 23, 2025 @ 2:41pm","KUALA LUMPUR: Pesta Buku Antarabangsa Kuala Lumpur (PBAKL) 2025 yang berlangsung di Pusat Dagangan Dunia Kuala Lumpur (WTCKL) bermula hari ini hingga 1 Jun depan buat julung kalinya menampilkan Galeri Khas TEROKA kepada pengunjung.
Pengerusi Pengelola PBAKL, Mohd Khair Ngadiron, berkata Galeri Khas TEROKA adalah elemen baharu bagi memberi penghormatan kepada keagungan karya tempatan serta keunikan sejarah perbukuan negara.
Galeri ini menampilkan koleksi karya-karya terkenal daripada penulis tempatan, termasuk karya klasik hingga karya moden, yang mencerminkan keberagaman budaya, sejarah, dan identiti Malaysia.
""Pengunjung dapat melihat dengan lebih dekat bagaimana industri perbukuan Malaysia berkembang seiring dengan perubahan zaman, serta menyaksikan pencapaian besar yang dicapai oleh penulis dan penerbit tempatan dalam arena global,"" katanya pada Majlis Pembuka Tirai PBAKL Ke-42 2025 hari ini.
Terdahulu, Pengarah Bahagian Sumber dan Teknologi Pendidikan, Kementerian Pendidikan (KPM), Aniza Kamarulzaman hadir merasmikan PBAKL 2025.
Pesta buku terbesar dalam sejarah
PBAKL 2025 menyaksikan penganjuran terbesar dalam sejarah dengan 1,172 reruai dan 258 pempamer mengambil bahagian termasuk 28 pempamer antarabangsa daripada negara ASEAN, Iran, Kerajaan Bersatu (UK), serta Emiriah Arab Bersatu (UAE).
Lebih 1.9 juta pengunjung dijangka menghadiri PBAKL tahun ini sepanjang 10 hari penganjuran, menjadikan ia antara acara buku paling mendapat sambutan di dunia.
Pesta buku kali ini menampilkan lima astaka khas yang membawa pelbagai segmen agar masyarakat lebih dekat dengan dunia literasi seperti Pavilion Al-Falah (menghimpunkan 14 agensi agama), Pavilion KPM, Kementerian Perpaduan Negara, Kumpulan Wang Simpanan Pekerja (KWSP) serta Pavilion Persatuan Penulis Nasional Malaysia (PENA).
Dalam pada itu, Mohd Khair menyifatkan Baucar Buku Madani yang diumum semasa perasmian PBAKL tahun lalu memberi impak besar terhadap pelaksanaan pesta buku tahun ini.
""Memandangkan PBAKL 2024 yang lalu mendapat sambutan menggalakkan menerusi Baucer Buku Madani, ia memberi impak kepada kelangsungan sambutan penganjuran PBAKL tahun ini.
""Kejayaan program ini jelas terlihat daripada sambutan hangat dan jumlah penerima yang tinggi, memperlihatkan komitmen kerajaan dalam memperkasa budaya membaca di kalangan generasi muda,"" katanya.
Justeru, Mohd Khair berharap dengan tema 'Buku: Membaca, Memimpin' PBAKL 2025, ia dapat terus memperkukuh peranan buku dalam kehidupan masyarakat.
""Kami berhasrat untuk memupuk budaya membaca yang lebih mendalam, disamping menyediakan platform bagi perbincangan intelektual, pembangunan industri perbukuan, serta kolaborasi antarabangsa,"" katanya.
PBAKL bukan sekadar acara tahunan, medan penting perkukuh budaya membaca
Pengarah Bahagian Sumber dan Teknologi Pendidikan (BSTP), Kementerian Pendidikan (KPM), Aniza Kamarulzaman berkata PBAKL disifatkan bukan hanya sekadar acara tahunan, tetapi medan penting mengangkat martabat buku selain memperkukuh budaya membaca dalam kalangan masyarakat.
PBAKL menjadi wadah menyemarakkan ekosistem ilmu pelbagai lapisan masyarakat termasuk guru, penerbit termasuk pemimpin negara.
PBAKL tahun ini menampilkan pelbagai keterujaan baharu termasuk pempamer dari serta dunia, kerjasama antara kementerian, program digital, dan pembabitan aktif sekolah serta komuniti pendidikan dari seluruh negara.
""Tema PBAKL tahun ini iaitu 'Buku: Membaca dan Memimpin', amat bererti buat kita semua kerana ia bukan hanya slogan, tetapi seruan strategik untuk memperkukuh budaya membaca sebagai asas pembinaan pemimpin masa depan.
""Sebagai agensi bertanggungjawab terhadap sumber dan teknologi pendidikan, BSTP melihat PBAKL sebagai ruang sinergi antara cetakan dan digital; pendidik dan pengkarya; serta antara pelajar dan pemikir.
""Dalam edisi kali ke-42 ini, kita turut meraikan pembabitan pelbagai kementerian dan rakan strategik bagi mengangkat ekosistem perbukuan.
""Ini jelas merujuk kepada satu pendekatan menyeluruh. Kita juga meraikan usaha memperluas akses, memartabatkan penerbit tempatan dan mendidik generasi celik informasi,"" katanya.
PBAKL 2025 yang berlangsung mulai hari ini hingga 1 Jun depan menyaksikan penganjuran terbesar dalam sejarah dengan 1,172 reruai dan 258 pempamer mengambil bahagian termasuk 28 pempamer antarabangsa daripada negara ASEAN, Iran, Kerajaan Bersatu (UK), serta Emiriah Arab Bersatu (UAE).
Lebih 1.9 juta pengunjung dijangka menghadiri PBAKL tahun ini sepanjang 10 hari penganjuran, menjadikan ia antara acara buku paling mendapat sambutan di dunia.
PBAKL diiktiraf antara 12 festival sastera terbaik dunia oleh portal pelancongan Zicasso berpangkalan di Silicon Valley, Amerika Syarikat (AS)."
https://www.bharian.com.my/berita/nasional/2025/05/1399461/kerajaan-negeri-tak-tanggung-kos-projek-kereta-kabel-bukit-bendera,Kerajaan negeri tak tanggung kos projek Kereta Kabel Bukit Bendera - PBBPP,"Oleh BERNAMA - Mei 23, 2025 @ 2:41pm","GEORGETOWN: Kerajaan negeri tidak menanggung kos projek Kereta Kabel Bukit Bendera, di sini, kerana syarikat konsesi bertanggungjawab sepenuhnya membiayai keseluruhan projek dan mengendalikan perkhidmatan kereta kabel.
Perbadanan Bukit Bendera Pulau Pinang (PBBPP) memaklumkan bahawa pelaksanaan projek kereta kabel melalui model Perkongsian Awam-Swasta (PPP) itu bertujuan meminimumkan beban kewangan kerajaan, dengan operasi kereta kabel akan dipindahkan kepada kerajaan negeri pada akhir tempoh konsesi.
""Projek itu dianugerahkan kepada Hartasuma Sdn Bhd, perintis tempatan dalam industri rel dan syarikat ini diberikan konsesi selama 30 tahun melalui PPP atas asas reka bentuk, kewangan, bina, kendali dan pemindahan (DFBOT) melalui Permohonan Cadangan (RFP) sebagaimana diumumkan pada 14 Disember 2022.
""Doppelmayr Seilbahnen GmbH, peneraju pasaran global dalam bidang 'ropeway' yang berpangkalan di Austria pula dilantik membekalkan sistem kereta kabel dan melalui PPP ini, Kerajaan Pulau Pinang tidak menanggung kos projek,"" katanya dalam satu kenyataan, hari ini.
Sebelum ini, media tempatan melaporkan sebuah parti politik meminta penjelasan kerajaan negeri berhubung peningkatan kos pembinaan projek sedangkan kemajuan kerja baru mencapai tujuh peratus, dan sama ada kerajaan negeri perlu menanggungnya.
PBBPP menjelaskan bahawa pelaburan RM245 juta yang dicadangkan syarikat konsesi adalah berdasarkan anggaran kos projek yang dibuat pada masa RFP dimulakan pada 2021.
Meskipun kos keseluruhan meningkat, PBBPP memaklumkan, Hartasuma tetap komited melaksanakan mengikut pencapaian sasaran projek, membabitkan pembinaan sistem kereta kabel 'Garden Station' yang terletak berhampiran Taman Botani Pulau Pinang.
Projek itu juga akan menyaksikan 'Turn Station' untuk jajaran kabel, 'Hill Station' di atas Bukit Bendera dan tempat letak kereta bertingkat dengan plaza komersial serta kawasan parkir bas.
Kereta Kabel Bukit Bendera ialah projek ikonik strategik di Pulau Pinang yang bertujuan mengimbangi trafik pelancong, terutama ketika musim puncak di Bukit Bendera dan mengurangkan isu trafik yang berlarutan berhampiran Taman Botani Pulau Pinang."
https://www.bharian.com.my/berita/nasional/2025/05/1399449/cadangan-mansuh-benarkan-ahli-baharu-pkr-bertanding-akan-dibincang,Cadangan mansuh benarkan ahli baharu PKR bertanding akan dibincang - Anwar,"Izz Laily Hussein - Mei 23, 2025 @ 2:04pm","JOHOR BAHRU: Datuk Seri Anwar Ibrahim berkata syor memansuhkan kuasa Presiden PKR membenarkan ahli baharu bertanding pilihan raya dan pemilihan parti akan dibincangkan pada mesyuarat parti.
Presiden PKR yang juga Perdana Menteri mengakui beliau meluluskan permohonan semua ahli baharu parti yang berhasrat bertanding pemilihan parti.
""Bila ada permohonan yang dihantar ke pejabat saya, jadi saya luluskan semua kerana kalau luluskan sebahagian sahaja, nanti akan jadi masalah. Jadi, semua yang sampai ke meja saya, saya luluskan, bagi saya tiada isu,"" katanya kepada media selepas mengundi pada pemilihan MPP PKR, di sini, hari ini.
Beliau mengulas kenyataan Timbalan Presiden PKR, Datuk Seri Rafizi Ramli yang menyarankan kuasa presiden parti yang membenarkan ahli baharu bertanding pilihan raya dan pemilihan parti dimansuhkan sepenuhnya bagi mengelak PKR dibanjiri individu hanya mahukan jawatan.
ADVERTISEMENT
Anwar menegaskan, niatnya adalah untuk tidak menyukarkan ahli bertanding.
""Kita (akan) bawa (cadangan Rafizi) dalam mesyuarat, sebab saya punya keputusan hari itu dalam mesyuarat MPP, saya kata saya tak mahu mempersulitkan (ahli bertanding),"" katanya.
Ditanya sama ada Rafizi akan hadir pada perasmian Kongres Nasional PKR malam ini, Anwar menjangkakan Menteri Ekonomi itu akan hadir atas kapasiti Timbalan Presiden PKR.
""Saya jangkalah kerana dia timbalan presiden. Mesyuarat Jemaah Menteri pun dia datang, dia jalankan kerja dengan baik seperti biasa,"" katanya."
https://www.bharian.com.my/berita/nasional/2025/05/1399445/kesuma-teliti-cadangan-naikkan-umur-persaraan-sim,KESUMA teliti cadangan naikkan umur persaraan - Sim,"BERNAMA - Mei 23, 2025 @ 1:48pm","KLANG: Kementerian Sumber Manusia (KESUMA) sedang meneliti dan mengkaji kesesuaian berhubung cadangan menaikkan umur persaraan wajib daripada 60 tahun ke 65 tahun.
Menteri, Steven Sim, berkata perkara itu diteliti menerusi satu jawatankuasa khas yang diketuai Timbalan Ketua Setiausaha Kementerian Sumber Manusia (Dasar dan Antarabangsa) Dr Mohd Shaharin Umar memandangkan ia satu daripada undang-undang buruh di bawah bidang kuasa kementerian.
Beliau berkata dalam menjalankan kajian itu, pihaknya akan mendapatkan input dan maklum balas daripada pihak berkepentingan, khususnya sektor awam, pekerja dan majikan dalam memastikan undang-undang berkenaan selaras dengan amalan terbaik antarabangsa.
""Jawatankuasa itu akan melihat kepada kesesuaian di Malaysia sebab ada pro dan kontra dan isu cabaran tertentu untuk kita naikkan (usia persaraan), tetapi apa-apa pun di kementerian, antara reformasi pasaran buruh adalah untuk kita lihat semua 28 undang-undang perburuhan yang ada.
""Sebab ada antara undang-undang ini yang sudah ketinggalan zaman, jadi kita akan lihat cara untuk kita murni dan harmonikan, dan ada juga perkara yang kita terpaksa mansuhkan atau kemas kini,"" katanya ketika ditemui selepas Majlis Penyerahan Bantuan Program Hal Ehwal Kesatuan Sekerja (PHEKS) 2025 peringkat Zon Tengah di sini hari ini.
Semalam, Perdana Menteri Datuk Seri Anwar Ibrahim dilaporkan berkata cadangan untuk melanjutkan had usia persaraan kepada 65 tahun, wajar diberi perhatian dan pertimbangan.
Pada 20 Mei lepas, Menteri di Jabatan Perdana Menteri (Undang-Undang dan Reformasi Institusi) Datuk Seri Azalina Othman Said dilaporkan mencadangkan kerajaan untuk mempertimbangkan menaikkan umur persaraan wajib daripada 60 tahun kepada 65 tahun.
Mengenai majlis berkenaan, Sim berkata pada tahun ini, kerajaan memperuntukkan sejumlah RM10 juta, iaitu peningkatan ketara berbanding RM5.8 juta pada 2024 sekali gus mencatatkan jumlah tertinggi dalam sejarah pelaksanaan PHEKS.
Beliau berkata langkah itu mencerminkan usaha KESUMA untuk memperkasakan lagi gerakan kesatuan sekerja di Malaysia dan bantuan tersebut boleh digunakan bagi program latihan serta pendidikan selaras hasrat untuk melihat ahli kesatuan mendapat latihan yang baik, contohnya latihan kemahiran, pengurusan, kepimpinan, dan sebagainya.
""Keduanya yang kita perkenalkan pada tahun ini ialah pendigitalan, kita menggalakkan kesatuan untuk beralih kepada penggunaan teknologi komputer dan digitalisasi,"" katanya.
Jumlah keseluruhan permohonan bantuan berkenaan yang diterima ialah 1,049 dan sebanyak 551 permohonan telah diluluskan bernilai RM7.15 juta, termasuk 138 permohonan untuk Peringkat Zon Tengah meliputi Negeri Selangor dan Wilayah Persekutuan sebanyak RM2.1 juta. – BERNAMA"
https://www.bharian.com.my/berita/nasional/2025/05/1399443/saya-tak-bawa-cai-ambil-masa-panjang-teliti-calon-anwar,"'Saya tak bawa 'cai', ambil masa panjang teliti calon' - Anwar","Oleh Izz Laily Hussein - Mei 23, 2025 @ 1:40pm","JOHOR BAHRU: ""Saya tak bawa 'cai', sebab itu ambil masa panjang, nak teliti satu persatu,"" kata Datuk Seri Anwar Ibrahim.
Presiden PKR yang juga Perdana Menteri menegaskan lebih baik melihat seseorang calon yang terbaik untuk dipilih berbanding berpandukan senarai nama sokongan atau 'cai'.
""Tengok mana yang terbaik, kita undi. Itu yang sebaiknya,"" katanya ketika ditemui selepas selesai mengundi pada Pemilihan PKR di sini, hari ini.
Beliau diiringi isteri yang juga Pengerusi Majlis Penasihat PKR, Datuk Seri Dr Wan Azizah Wan Ismail. Turut hadir, Pengerusi Jawatankuasa Pemilihan Pusat (JPP) PKR, Datuk Seri Dr Zaliha Mustafa serta Ketua Penerangan PKR, Datuk Fahmi Fadzil.
Ditanya mengenai pilihan kempen sama ada Jelajah Hidupkan Idealisme Reformasi Dalam Ujian Kuasa (HIRUK) atau Dari Akar, Membina Aspirasi Inklusif (DAMAI), Anwar berkata beliau memilih kedua-duanya.
""HIRUK dan DAMAI. Kalau setengah ada 'cai' sana, setengah ada 'cai' sini, saya tak. Saya harap dalam buat keputusan, dua-dua itu diambil kira, yang dirasakan yang terbaik,"" katanya.
Pada masa sama, Ahli Parlimen Tambun itu berkata, beliau mengandaikan Timbalan Presiden PKR, Datuk Seri Rafizi Ramli akan hadir pada Majlis Perasmian Kongres Nasional PKR 2025, yang berlangsung malam ini.
""Saya ingat dia datang. Dia tak beritahu, tapi saya 'assume', sebab dia Timbalan Presiden, dia mesti datang,"" katanya.
Menurut beliau, Rafizi tidak mempunyai masalah dalam 'kerjanya' termasuk sentiasa hadir dalam Mesyuarat Jemaah Menteri.
Malam ini, Anwar dijangka menyempurnakan Majlis Perasmian Kongres Nasional PKR 2025 di Pusat Konvensyen Antarabangsa Persada di sini.
Ditanya mengenai inti pati ucapan perasmiannya malam ini termasuk apa yang ingin 'disinggungnya', Anwar berkata, ""Ada ke ucapan presiden tak singgung, mesti singgung-menyinggung."""
https://www.bharian.com.my/berita/nasional/2025/05/1399441/asean-perlu-strategi-baharu-serap-tekanan-dasar-tarif,ASEAN perlu strategi baharu serap tekanan dasar tarif AS,"Oleh Kamarulzaidi Kamis - Mei 23, 2025 @ 1:35pm","Negara anggota ASEAN akan menangani cabaran getir pada Sidang Kemuncak ASEAN 2025 dijadual pada Isnin dan Selasa ini, susulan ketegangan perdagangan global semakin memuncak akibat pelaksanaan dasar tarif timbal balas Amerika Syarikat (AS).
Pengenaan tarif timbal balas 10 peratus oleh AS memberi kesan berbeza kepada setiap ekonomi ASEAN, bergantung kepada tahap kebergantungan mereka kepada pasaran eksport AS serta kedudukan imbangan dagangan masing-masing.
Vietnam dikenal pasti sebagai negara paling terkesan dalam kalangan negara ASEAN, berikutan tahap kadar tarif sangat tinggi dan pergantungan besar terhadap AS sebagai destinasi eksport akhir produk mereka.
Malaysia dan Thailand pula dinilai mempunyai tahap pendedahan sederhana terhadap tarif itu, manakala Singapura menerima kesan lebih rendah berikutan kedudukan tarifnya lebih rendah dan hubungan dagangan sudah terikat dengan perjanjian perdagangan bebas sedia ada.
ADVERTISEMENT
Indonesia dijangka paling kurang terkesan kerana tahap kebergantungan eksport adalah rendah dan pendedahannya kepada pasaran AS juga terbatas, menjadikannya lebih terlindung daripada kejutan dasar tarif itu.
Terdapat kelegaan kepada beberapa negara ASEAN apabila AS sedang melaksanakan semakan selama 90 hari dijangka berakhir pada 9 Julai ini.
Bagaimanapun, prospek tempoh akan datang, khususnya tahun ini kekal tidak menentu, dibayangi perkembangan dasar perdagangan belum diselesaikan.
Walaupun usaha mitigasi sedang dilaksanakan sebahagian besar negara, hala tuju masa depan hubungan perdagangan dengan AS belum jelas.
Secara umumnya, penangguhan ini dilihat mampu meredakan tekanan jangka pendek, namun ia mungkin bersifat sementara memandangkan pentadbiran Presiden Donald Trump sedang mempertimbang mengenakan tarif baharu lebih menyeluruh, termasuk sektor semikonduktor dan farmaseutikal.
Kebimbangan utama kini ialah pendekatan AS dilihat mahu 'menulis' semula peraturan perdagangan global dengan membentuk apa yang digelar sebagai 'perjanjian Mar-a-Lago' yang mungkin membabitkan pengenaan tarif minimum kekal serta usaha melemahkan dolar AS secara terancang.
Eksport dijangka terjejas
Model pertumbuhan ekonomi ASEAN yang bergantung kepada eksport dijangka terjejas jika pasaran AS tidak lagi menjadi pengguna utama, sekali gus memaksa negara serantau beralih kepada model pertumbuhan berasaskan penggunaan domestik.
CGS International baru-baru ini, menyemak semula pertumbuhan Keluaran Dalam Negara Kasar (KDNK) Malaysia bagi tahun ini kepada 4.2 peratus, berbanding anggaran sebelumnya 4.6 peratus.
Malaysia dijangka mendapat sedikit manfaat jangka pendek daripada penangguhan tarif selama 90 hari serta kesan penggantian eksport dari China.
Namun, ketidaktentuan meningkat boleh menyebabkan pelabur dan pengguna bersikap tunggu dan lihat, mengurangkan kegiatan ekonomi secara keseluruhan.
Bagi Indonesia, pertumbuhan KDNK 2025 kekal pada unjuran 5 peratus, memandangkan eksportnya ke AS hanya menyumbang sekitar 2 peratus kepada KDNK, terendah dalam kalangan negara ASEAN utama.
Singapura pula dijangka mencatatkan pertumbuhan lebih perlahan, dengan unjuran KDNK 2025 diturunkan kepada 1.6 peratus daripada 2.5 peratus serta dijangka sukar mendapatkan kelebihan baharu dalam rundingan dagangan kerana perjanjian sedia ada dengan AS sudah membabitkan tarif yang rendah.
Thailand pula menunjukkan sedikit peningkatan kepada 1.8 peratus daripada 1.5 peratus sebelum ini, namun masih rendah berbanding anggaran asal 2.3 peratus sebelum pengumuman tarif. Kelonggaran 90 hari dijangka meningkatkan perdagangan dan penggunaan domestik dalam tempoh terdekat.
Antara 10 negara ASEAN, Kemboja, Laos, Myanmar dan Vietnam menerima kadar tarif timbal balas tertinggi melebihi 40 peratus. Thailand dan Indonesia masing-masing mencatat kadar antara 30 hingga 40 peratus, manakala Malaysia dikenakan kadar sekitar 24 peratus. Singapura dikenakan kadar paling rendah, iaitu 10 peratus.
CGS International berpandangan kaedah pengiraan kadar timbal balas tarif AS tidak menyeluruh kerana mengambil kira perbezaan imbangan dagangan dua hala dan mengabaikan faktor lain seperti produktiviti, struktur rantaian bekalan dan kelebihan daya saing negara pengeksport.
Tambahan pula, lebihan dagangan AS dalam sektor perkhidmatan seperti pengangkutan, royalti dan kewangan juga tidak diambil kira dalam pengiraan imbangan keseluruhan, menyebabkan pendekatan ini dianggap kurang tepat dan berat sebelah.
Satu lagi kelemahan utama dasar tarif ini ialah potensi 'pengalihan dagangan', iaitu negara boleh mengalihkan eksport ke negara dikenakan tarif lebih rendah sebelum memasuki pasaran AS, sekali gus menafikan tujuan utama pengenaan timbal balas tarif itu.
Umumnya, objektif sebenar pentadbiran Trump ialah mewujudkan tekanan dan mewujudkan leverage dalam rundingan perdagangan. Tujuan jangka panjang dasar ini jelas untuk mengurangkan defisit dagangan AS, mengembalikan pengeluaran ke dalam negara dan memastikan penguasaan ekonomi AS dikekalkan, khususnya sektor teknologi dan pembuatan.
Ini menjadi senjata rundingan utama AS dalam menuntut konsesi daripada rakan dagang. Jika dasar ini diteruskan, kemungkinan besar sistem perdagangan berasaskan peraturan dipelopori Pertubuhan Perdagangan Dunia akan digantikan dengan rundingan dua hala di antara AS dan negara individu.
Langkah ini dilihat satu peralihan besar dalam landskap perdagangan global dan ASEAN perlu mengambil langkah segera untuk menyesuaikan diri dengan landskap baharu ini.
Antara pilihan perlu dipertimbang ialah memperkukuh pasaran tempatan, memperluas kerjasama serantau dan mempercepat pelaksanaan perjanjian perdagangan bebas intra-ASEAN.
Sidang Kemuncak ASEAN 2025 dijangka menjadi medan penting untuk pemimpin serantau menetapkan hala tuju baharu menghadapi tekanan luaran ini, selain membincangkan pendekatan bersama dalam rundingan dengan AS.
ASEAN perlu menilai semula peranan mereka dalam rantaian bekalan global, termasuk dalam sektor teknologi tinggi seperti semikonduktor dan farmaseutikal yang kini menjadi tumpuan utama dasar perdagangan AS.
Dalam menghadapi tekanan ekonomi luaran ini, kerjasama strategik dan perpaduan negara anggota ASEAN lebih penting, bagi memastikan kestabilan dan pertumbuhan mampan serantau dikekalkan."
https://www.bharian.com.my/berita/nasional/2025/05/1399439/selangor-laksana-penguatkuasaan-68-kilang-haram-beroperasi-atas,Selangor laksana penguatkuasaan 68 kilang haram beroperasi atas tanah kerajaan,"Oleh Norzamira Che Noh - Mei 23, 2025 @ 1:31pm","SHAH ALAM: Kerajaan Selangor akan melaksanakan tindakan penguatkuasaan terhadap 68 kilang haram yang beroperasi di atas tanah milik kerajaan di daerah Petaling dan Klang.
EXCO Kerajaan Tempatan dan Pelancongan Selangor, Datuk Ng Suee Lim, berkata kilang berkenaan dikesan sudah beroperasi lebih 20 tahun dan sudah tiba masanya kerajaan negeri mengambil tindakan untuk membersihkan kawasan berkenaan.
Katanya, tindakan penguatkuasan itu akan dilakukan bermula Julai ini selepas pengusaha didapati terus menceroboh tanah kerajaan termasuk rizab jalan meskipun sudah diarahkan berpindah sebelum ini.
""Kilang tanpa kebenaran (KTK) ini membabitkan pelbagai jenis perniagaan antaranya pembuatan cermin rumah, perabot, kimpalan, bengkel dan stor jentera berat.
""Secara pecahan, dianggarkan 17 KTK di Klang manakala 51 keseluruhan untuk Shah Alam dan Petaling (daerah Petaling).
""Mereka ini sudah menceroboh tanah-tanah kerajaan dan mendirikan kilang tanpa sebarang dokumen Lesen Pendudukan Sementara (LPS).
""Kerajaan juga tidak benarkan pemberian pemilikan dan sudah sampai masa tindakan penguatkuasan dilakukan supaya mereka keluar dan pulihkan kawasan itu,"" katanya pada sidang media selepas Mesyuarat Jawatankuasa Tetap KTK Selangor, di sini, hari ini.
Suee Lim berkata, semakan pihaknya mendapati tiada mana-mana kilang berkenaan menjalankan aktiviti memproses sisa haram termasuk e-sisa.
Katanya, siasatan turut mendapati mereka juga tidak pernah dikenakan tindakan undang-undang kerana mencemarkan alam sekitar.
""Jadi, saya ingin ingatkan jangan sesekali cuba mencerobohi tanah kerajaan dengan sewenang -wenangnya,"" katanya.
Dalam pada itu, beliau berkata, jumlah KTK di Selangor juga menunjukkan penurunan yang mana setakat ini, 4,170 KTK direkodkan berbanding lebih 6,000 sebelum ini.
""Selain itu, kita telah mengedarkan 90 notis 7A Kanun Tanah Negara kerana menyalahgunakan tanah kepada pemilik atau pengusaha KTK. Kita menyasarkan 500 notis akan dikeluarkan pada Julai ini kepada pengusaha agar mereka hadir bagi proses pemutihan dengan pihak berkuasa tempatan (PBT),"" katanya."
https://www.bharian.com.my/berita/nasional/2025/05/1399430/pdrm-terus-perkemas-kesiapsiagaan-sambut-pemimpin-hadir-sidang,PDRM terus perkemas kesiapsiagaan sambut pemimpin hadir Sidang Kemuncak ASEAN,"BERNAMA - Mei 23, 2025 @ 1:22pm","KUALA LUMPUR: Polis Diraja Malaysia (PDRM) terus memperkemas kesiapsiagaan untuk menyambut ketibaan ketua-ketua negara dan delegasi yang akan menghadiri Sidang Kemuncak ASEAN ke-46 dan mesyuarat-mesyuarat berkaitan di sini, bagi memastikan setiap prosedur ditetapkan berjalan lancar.
Timbalan Pengarah (Gerakan) Jabatan Keselamatan Dalam Negeri dan Ketenteraman Awam (KDNKA) Bukit Aman, Deputi Komisioner M V Sri Kumar, berkata hingga kini sekurang-kurangnya empat latihan simulasi telah dilaksanakan melibatkan kerjasama erat antara PDRM, Kementerian Luar (KLN) dan pelbagai agensi berkaitan.
""Semalam, kita adakan raptai mengikut waktu sebenar ketibaan ketua-ketua negara.
""Hari ini, latihan simulasi tertumpu kepada penambahbaikan perincian seperti lokasi hentian kenderaan rasmi, laluan berjalan kaki untuk sesi bergambar serta elemen protokol lain,"" katanya kepada Bernama di Pusat Konvensyen Kuala Lumpur (KLCC) hari ini.
Mengulas lanjut, beliau memaklumkan penugasan seramai 6,200 pegawai dan anggota polis secara bergilir-gilir selama 24 jam setakat ini berjalan lancar.
""Latihan ini turut membantu dalam menyusun penugasan serta kedudukan pegawai di lokasi strategik bagi memastikan keselamatan ketua-ketua negara dan delegasi asing terjamin sepenuhnya,"" katanya.
Mengenai penutupan jalan yang turut melibatkan laluan di sekitar KLCC bermula pada hari ini, Sri Kumar berkata pelaksanaannya setakat ini berjalan dengan baik dan perjalanan delegasi ke destinasi masing-masing juga lancar.
""Orang ramai mungkin salah faham (dengan menganggap) penutupan (jalan) dilakukan secara berterusan, sebenarnya ia dilakukan bagi tempoh tertentu sahaja bagi (memberi laluan) dan membolehkan konvoi melepasi jalan yang ditutup.
""Saya berterima kasih kepada orang ramai yang merancang perjalanan atau mula menggunakan pengangkutan awam ketika persidangan ini. Kita perlu mengutamakan kepentingan negara pada masa-masa seperti ini,"" katanya.
Sidang Kemuncak ASEAN ke-46 dimulakan dengan mesyuarat pegawai-pegawai kanan pada hari ini diikuti mesyuarat peringkat menteri pada 25 Mei manakala mesyuarat ketua-ketua kerajaan pula akan bermula pada 26 Mei. – BERNAMA"
https://www.bharian.com.my/berita/nasional/2025/05/1399423/pm-anwar-undi-kepimpinan-baharu-pkr,PM Anwar undi kepimpinan baharu PKR,"BERNAMA - Mei 23, 2025 @ 1:06pm","JOHOR BAHRU: Presiden PKR yang juga Perdana Menteri, Datuk Seri Anwar Ibrahim menunaikan tanggungjawab mengundi secara fizikal bagi pemilihan kepimpinan pusat parti di Berjaya Waterfront Hotel, di sini hari ini.
Anwar tiba kira-kira 12.07 tengah hari diiringi Pengerusi Majlis Penasihat PKR, Datuk Seri Dr Wan Azizah Wan Ismail.
Turut hadir di pusat pengundian itu yang menjadi lokasi berlangsungnya Kongres Tahunan Angkatan Muda Keadilan (AMK) 2024/2025 ialah Setiausaha Agung PKR Dr Fuziah Salleh, Ketua Penerangan PKR Datuk Fahmi Fadzil, dan Pengerusi Jawatankuasa Pemilihan Pusat (JPP) Datuk Seri Dr Zaliha Mustafa.
Dr Wan Azizah turut menunaikan tanggungjawab mengundi.
Selesai mengundi, Anwar turut meluangkan masa beramah mesra bersama perwakilan PKR serta petugas.
Pengundian Pemilihan Peringkat Pusat PKR berlangsung hari ini merangkumi pemilihan bagi Majlis Pimpinan Pusat (MPP), Majlis Pimpinan AMK dan Majlis Pimpinan Wanita, yang bermula dari 8 pagi hingga 5 petang.
Sebanyak 32,030 perwakilan layak mengundi merangkumi 22,936 secara dalam talian dan 9,094 secara fizikal.
Selain Berjaya Waterfront Hotel, pengundian fizikal turut dilaksanakan di Kongres Wanita PKR yang berlangsung di Pusat Konvensyen Danga Bay, di sini manakala bagi Sabah dan Sarawak, pengundian fizikal dilaksanakan di Pusat Teknologi dan Komersial Antarabangsa (ITCC) di Penampang serta Pusat Konvensyen Penview di Kuching.
Pemilihan kali ini menyaksikan 251 calon menawarkan diri bertanding dalam pemilihan, merangkumi 104 pencalonan bagi MPP, 85 calon bagi Majlis Pimpinan AMK dan 62 bagi Majlis Pimpinan Wanita.
Perdana Menteri tidak dicabar bagi jawatan Presiden, manakala jawatan Timbalan Presiden menyaksikan pertembungan satu lawan satu antara Nurul Izzah Anwar dan Menteri Ekonomi Datuk Seri Rafizi Ramli selaku penyandang.
Bagi jawatan Naib Presiden pula, 12 ahli telah mengemukakan pencalonan masing-masing, termasuk empat penyandang, iaitu Nik Nazmi Nik Ahmad (Menteri Sumber Asli dan Kelestarian Alam), Chang Lih Kang (Menteri Sains, Teknologi dan Inovasi), Datuk Seri Aminuddin Harun (Menteri Besar Negeri Sembilan) dan Menteri Besar Selangor Datuk Seri Amirudin Shari.
Selain itu, Timbalan Ketua AMK Muhammad Kamil Abdul Munim yang juga Setiausaha Politik kepada Menteri Kewangan turut tidak dicabar bagi jawatan Ketua AMK, manakala jawatan Ketua Wanita PKR menyaksikan pertembungan satu lawan satu antara Ketua Wanita yang juga Menteri Pendidikan Fadhlina Sidek dengan Ahli Parlimen Ampang Rodziah Ismail.
Dr Zaliha sebelum ini berkata keputusan pemilihan kepimpinan baharu dijangka diketahui paling awal malam ini atau 2.30 petang esok.
Pada 9.25 malam ini, Anwar dijadual merasmikan Kongres Nasional PKR 2024/2025 di Pusat Konvensyen Antarabangsa Persada, di sini dengan dihadiri barisan kepemimpinan parti dan perwakilan. – BERNAMA"
https://www.bharian.com.my/berita/nasional/2025/05/1399419/peguam-persoal-sprm-intai-lucut-harta-allahyarham-daim-proksi-lebih,"Peguam persoal SPRM intai lucut harta Allahyarham Daim, proksi lebih RM2 bilion","Oleh Ahmad Johari Mohd Ali - Mei 23, 2025 @ 12:53pm","KUALA LUMPUR: Peguam keluarga Allahyarham Tun Daim Zainuddin mempersoalkan kenyataan Ketua Pesuruhjaya Suruhanjaya Pencegahan Rasuah Malaysia (SPRM), Tan Sri Azam Baki bahawa agensi itu sedang berusaha melucutkan hak pemilikan harta milik Allahyarham dan keluarga.
Peguam Rajesh Nagarajan mewakili isteri Daim, Toh Puan Na'imah Abdul Khalid dan keluarga mendakwa kenyataan itu tidak masuk akal, dibuat tanpa sebarang asas perundangan, tidak boleh dipertahankan dan bersifat membalas dendam.
Beliau berkata, ia kerana Allahyarham Daim sudah meninggal dunia dan tiada sebarang pertuduhan tertangguh terhadapnya di mahkamah dan beliau juga tidak pernah disabitkan dengan mana-mana kesalahan jenayah.
""Atas dasar apakah asetnya, yang kini ditadbir oleh pentadbir harta pusakanya, boleh dirampas? Adakah SPRM mendapatkan dan menerima nasihat undang-undang sebelum membuat kenyataan demikian?
""Adakah Peguam Negara telah dirujuk dan adakah beliau meluluskannya?
""Ia adalah di luar jangkaan akal bahawa seorang ketua badan penguat kuasa akan mendedahkan agensi itu kepada cemuhan dengan membuat kenyataan jahil tanpa sebarang asas undang-undang, ""katanya.
Peguam itu berkata, ia adalah prinsip asas sistem keadilan bahawa SPRM dan kerajaan tidak mempunyai kuasa untuk sewenang-wenangnya merampas harta mana-mana warganegara atau harta pusakanya apabila berlaku kematian.
Beliau berkata, pelucutan hak aset hanya dibenarkan jika 'kesalahan serius' seperti yang ditakrifkan dalam Jadual Kedua Akta Pengubahan Wang Haram (AMLA) 2001 telah dibuktikan di mahkamah, dan menurut perintah mahkamah.
Katanya, tiada pertuduhan seperti itu pernah dikenakan ke atas Daim, kecuali kesalahan teknikal tidak mengisytiharkan aset iaitu bukan 'kesalahan berat'.
""Pelucutan hak harta sudah tentu tidak boleh dilakukan ke atas tuntutan terbaharu yang didakwa bukan pengisytiharan aset, yang dibuat oleh Azam semalam.
""Dengan kata lain, harta rakyat tidak boleh dilucuthak begitu sahaja kerana SPRM atau kerajaan mendakwa mempunyai syak wasangka mengenai sumber atau asal usul aset berkenaan.
""Jika itu berlaku, tiada harta sesiapa pun akan selamat. Sejak Anwar Ibrahim (Perdana Menteri Datuk Seri Anwar Ibrahim) mengecam secara terbuka terhadap Tun Daim selepas mengambil alih kuasa pada November 2022, tiada sedikit pun bukti telah dihasilkan bagi menyokong dakwaan bahawa Tun Daim bersalah kerana rasuah,"" katanya.
Azam dalam sidang akhbar semalam berkata, selain harta bernilai tinggi membabitkan RM2 bilion yang kini dibekukan pihaknya, SPRM juga percaya masih ada harta yang tidak diisytiharkan berada di luar negara.
Harta itu, katanya membabitkan yang dimiliki ahli keluarga dan proksi kepada Allahyarham Daim yang juga bekas pemimpin UMNO.
Azam berkata, walaupun ketiadaan beliau (Daim), SPRM ketika ini sedang menuju ke arah(melucutkan harta) dan sedang melihat harta berkaitan yang tidak diisytiharkan pada satu ketika dahulu.
Azam berkata, pihaknya percaya harta yang kini dalam pemerhatian SPRM untuk dilucut hak melebihi RM2 bilion termasuk di luar negara antaranya di Switzerland dan United Kingdom (UK).
Beliau berkata, pegawai penyiasat SPRM sedang berusaha mengesan harta berkenaan termasuklah mengesahkan sama ada ia diperoleh mengikut undang-undang atau tidak."
https://www.bharian.com.my/berita/nasional/2025/05/1399410/wanita-pkr-perlu-siap-siaga-hadapi-pru16-prn-sabah,"Wanita PKR perlu siap siaga hadapi PRU16, PRN Sabah","Oleh Mohamed Farid Noh - Mei 23, 2025 @ 12:39pm","JOHOR BAHRU: Wanita PKR diminta bersiap sedia menghadapi Pilihan Raya Umum ke-16 (PRU16) dan Pilihan Raya Negeri (PRN) Sabah yang ketika ini sedang giat dilakukan.
Ketuanya, Fadhlina Sidek, meminta sayap itu tidak leka dan sentiasa bersedia melakukan persiapan terutama dari segi latihan dan persiapan jangkaan calon.
Katanya, langkah itu penting bagi memastikan setiap agenda yang digariskan sebagai persediaan dapat disiapkan lebih awal.
""Timbalan dan Naib Wanita PKR telah menyusun beberapa program termasuk latihan bagi hadapi cabaran lebih awal iaitu PRN di Sabah.
""Program yang dijenamakan sebagai 'run to win' itu adalah fokus Wanita PKR yang jelas untuk memenangi semua kerusi yang ditandingi.
""Latihan yang kita tumpukan bukan sahaja bakat tapi sosok nak bertanding PRU itu mesti dipersiapkan idealisme, kebolehan percakapan, latihan data, kebolehan menguasai hati pengundi dan juga diberikan keyakinan sebagai calon.
""Jadi, kita juga susun dalam konteks bukan sahaja latihan tetapi juga dana. Inisiatif penubuhan Tabung 30WReps bagi membantu wanita parti yang akan bertanding sebagai Calon PRN Sabah, PRU dengan dana permulaan sebanyak RM50,000,"" katanya.
Beliau berkata demikian ketika sidang media selepas menyampaikan ucapan dasar pada Kongres Nasional Wanita PKR 2025, di sini, hari ini.
Hadir sama, Timbalan Ketua Wanita PKR, Juwariya Zulkifli dan Timbalan Ketua Wanita Pakatan Harapan (PH) Johor, Gan Peck Cheng.
Dalam pada itu, Fadhlina yang juga Ahli Parlimen Nibong Tebal berkata, dengan adanya penubuhan Tabung 30WReps, calon wanita tidak perlu memikirkan lagi dari segi pendanaan kerana parti sudah 'membuka jalan' buat mereka.
Katanya, inisiatif itu disediakan sayal berkenaan susulan ia adalah cabaran terbesar bagi seorang calon wanita dalam berhadapan pilihan raya.
""Begitu juga dengan sokongan melalui mencungkil bakat dan potensi ini melalui sekolah wanita keadilan (SWAN) yang telah pun kita pelopori.
""Insya-Allah, kita akan terus perkukuhkan dengan memastikan bahawa sekolah ini dapat kita kembangkan lagi di seluruh Malaysia. Setakat ini kita buat secara pengezonan mengikut, belum secara khusus di setiap negeri,"" katanya.
Beliau berkata, pengezonan yang akan dibuat secara spesifik itu mampu mengesan lebih banyak bakat dan potensi untuk diperkukuhkan khususnya memastikan wanita PKR benar-benar bersedia untuk memimpin negara.
Dalam perkembangan lain, Fadhlina melihat Johor sebagai lokasi terbaik untuk mengesan bakat dan mengenengahkan pimpinan dalam kalangan wanita.
""Kita menang tujuh kerusi Parlimen di Johor dibantu rakan-rakan dalam PH. Jadi, Johor bukan sekadar lokasi semata-mata tetapi adalah kuasa terbesar kita di sini khususnya koridor kuasa kemenangan Pilihan Raya Umum.
""Mudah-mudahan ia akan memberikan semangat dan juga memantapkan lagi hubungan khususnya PH, Kerajaan Perpaduan yang sedang kita terajui ketika ini di peringkat pusat dan membawa semangat itu turun ke semua tempat,"" katanya"
https://www.bharian.com.my/berita/nasional/2025/05/1399403/agenda-negara-menua-fokus-wanita-pkr-fadhlina,Agenda Negara Menua fokus Wanita PKR - Fadhlina,"Oleh Mohamed Farid Noh - Mei 23, 2025 @ 12:20pm","JOHOR BAHRU: Wanita PKR diminta menekuni dan memperjuangkan persediaan serta dasar Agenda Negara Menua.
Ketuanya, Fadhlina Sidek, berkata langkah itu adalah penting susulan Malaysia menuju negara menua menjelang 2030.
Oleh itu katanya, Wanita PKR perlu melihat dengan teliti Rang Undang-Undang (RUU) Profesion Kerja Sosial, yang dijangka akan dibentangkan di Parlimen Julai ini.
""Saya bangkitkan isu Agenda Negara Menua ini kerana Wanita PKR sekarang ini bukan lagi parti biasa susulan kita sudah menjadi sebahagian kerajaan.
ADVERTISEMENT
""Sehubungan itu, persiapan-persiapan, dasar di peringkat kerajaan mestilah ditekuni wanita PKR.
""Ini kerana 2030 negara menuju negara menua dan kita perlu dipersiapkan juga susulan kalangan ahli Wanita PKR juga mencapai usia berkenaan.
""Sebagai parti, PKR tidak boleh terasing daripada dasar negara yang mesti diangkat ketika kita menjadi kerajaan hari ini, apatah lagi ia menjadi hasrat serta aspirasi parti untuk mendukung semua golongan rakyat,"" katanya.
Beliau berkata demikian ketika sidang media selepas menyampaikan ucapan dasar pada Kongres Nasional Wanita PKR 2025, di sini, hari ini.
Hadir sama, Timbalan Ketua Wanita PKR, Juwariya Zulkifli dan Timbalan Ketua Wanita Pakatan Harapan (PH) Johor, Gan Peck Cheng.
November lalu, Menteri Ekonomi, Datuk Seri Rafizi Ramli dilaporkan berkata Agenda Negara Menua antara tumpuan baharu kerajaan dalam merangka Rancangan Malaysia Ke-13 (RMK-13).
Rafizi dilaporkan berkata, melalui kertas putih Agenda Negara Menua, kerajaan mendapati terdapat banyak penambahbaikan perlu dilaksanakan dari segi undang-undang untuk mewujudkan industri penjagaan.
Pada 23 Januari lalu pula, Menteri Pembangunan Wanita, Keluarga dan Masyarakat, Datuk Seri Nancy Shukri dilaporkan berkata RUU Profesion Kerja Sosial dijangka dibentangkan di Parlimen pada Julai ini, selepas melalui pelbagai perbincangan dan penambahbaikan.
Nancy dilaporkan berkata, skop kerja sosial sangat luas dan membabitkan pelbagai kementerian serta pihak berkepentingan.
Mengulas lanjut, Fadhlina yang juga Ahli Parlimen Nibong Tebal berkata, golongan menua perlu diberi tumpuan khusus sebagai mempersiapkan dasar dan polisi menyokong keperluan mereka.
""Mereka ini sebenarnya warga yang sangat aktif. Mereka aktif dalam parti atau pelbagai aktiviti dan persiapan perlu dilakukan kita bagi memastikan keperluan khusus untuk mereka dapat dipersiapkan apabila usia semakin meningkat,"" katanya.
Sehubungan itu katanya, Wanita PKR perlu menekuni RUU Profesion Pekerja Sosial dengan memberi input berkesan berdasarkan tinjauan sayap terhadap keperluan golongan itu ketika program turun padang parti.
Katanya, Wanita PKR sebelum ini sudah memberi pandangan secara kritis terhadap keperluan RUU berkenaan yang disifatkan sangat penting, ketika ini.
""RUU ini akan melahirkan pekerja sosial lebih terlatih , profesional dan benar-benar efektif dalam membantu golongan masyarakat menua terutama dalam menyediakan 'caregiver',"" katanya."
https://www.bharian.com.my/berita/nasional/2025/05/1399401/kehadiran-pm-china-ke-sidang-kemuncak-asean-gcc-perkukuh-kerjasama,Kehadiran PM China ke Sidang Kemuncak ASEAN-GCC perkukuh kerjasama serantau,"BERNAMA - Mei 23, 2025 @ 12:17pm","KUALA LUMPUR: Kehadiran Perdana Menteri China, Li Qiang pada Sidang Kemuncak ASEAN-Majlis Kerjasama Teluk (GCC)-China sulung di sini minggu depan mencerminkan komitmen tinggi republik itu terhadap kerjasama serantau.
Presiden Dewan Perniagaan Perkongsian Pembangunan ASEAN, Datuk Tee Siew Kiong, berkata kehadiran Perdana Menteri China itu juga bakal memberi dorongan baharu kepada hubungan ekonomi dan perdagangan antara China dan ASEAN.
Beliau berkata, dalam suasana ekonomi global yang tidak menentu ketika ini, negara-negara sedang giat mencari rakan strategik baharu untuk mengurangkan kebergantungan terhadap satu blok ekonomi sahaja dan meningkatkan daya tahan ekonomi masing-masing.
""Kebangkitan China sebagai kuasa ekonomi global telah membuka peluang penting kepada negara-negara serantau,"" katanya.
Beliau menjelaskan bahawa strategi pembangunan 'dwi peredaran' yang dicadangkan oleh China, menggabungkan pembangunan pasaran domestik dan kerjasama antarabangsa telah membawa potensi besar kepada negara-negara ASEAN.
Katanya, China boleh meningkatkan pelaburan dalam bentuk teknologi dan sumber ke negara-negara ASEAN, menggunakan bahan mentah tempatan untuk menghasilkan produk dan seterusnya mengeksport ke pasaran China, sekali gus memenuhi permintaan dalaman dan memacu pertumbuhan ekonomi bersama.
Sebagai contoh, kerjasama pertanian antara Malaysia dan China mempunyai masa depan yang cerah.
Selain pengimportan berterusan produk pertanian seperti durian dan kelapa muda dari Malaysia, kedua-dua negara boleh memperluaskan kerjasama dalam bidang teknologi pertanian dan pertanian hijau.
Melalui inovasi teknologi, nilai tambah pertanian dapat ditingkatkan dan rantaian bekalan yang mampan dapat diwujudkan.
""Apabila ekonomi negara-negara ASEAN meningkat, mereka juga akan mengimport lebih banyak produk dari China. Sekiranya urus niaga ini dibuat menggunakan mata wang renminbi, ia akan memperkukuh kerjasama kewangan serantau dan memberi manfaat kepada ekonomi China dalam jangka panjang,"" katanya.
Beliau turut menegaskan, kerjasama antara China dan ASEAN harus dibina atas asas saling menguntungkan dan menang-menang, bukan melalui penghantaran barangan murah yang menjejaskan industri runcit tempatan.
""Kerjasama yang sihat adalah kerjasama yang mempertingkatkan daya saing bersama dan membawa kemakmuran kepada kedua-dua pihak,"" kata beliau.
Menurutnya, kebangkitan ekonomi ASEAN akan memperkukuh suara dan pengaruhnya di peringkat antarabangsa serta menjadikannya lebih berdaya tahan dalam menghadapi cabaran ketidaktentuan ekonomi global.
Oleh itu, beliau berharap agar sidang kemuncak ini akan merangsang ekonomi Malaysia dan rantau ini.
""Pemimpin harus mencapai kata sepakat dalam memperkukuh perdagangan dalaman ASEAN, menyeragamkan peraturan kawal selia dan mengurangkan halangan perdagangan demi menjadikan sistem ekonomi serantau lebih kukuh dan berdaya tahan,"" katanya."
https://www.bharian.com.my/berita/nasional/2025/05/1399397/pm-anwar-hadiri-mesyuarat-khas-pembangunan-negeri-johor,PM Anwar hadiri Mesyuarat Khas Pembangunan Negeri Johor,"BERNAMA - Mei 23, 2025 @ 12:14pm","ISKANDAR PUTERI: Perdana Menteri, Datuk Seri Anwar Ibrahim, hari ini menghadiri Mesyuarat Khas Pembangunan Negeri di Bangunan Dato' Jaafar Muhammad, Kota Iskandar, di sini.
Anwar yang juga Menteri Kewangan tiba pada 10.15 pagi dengan disambut Menteri Besar Johor, Datuk Onn Hafiz Ghazi dan Ketua Setiausaha Negara, Tan Sri Shamsul Azri Abu Bakar.
Turut hadir Ketua Setiausaha Kementerian Ekonomi Datuk Nor Azmie Diron, Timbalan Ketua Setiausaha Kementerian Kewangan Datuk Zamzuri Abdul Aziz, Setiausaha Kerajaan Johor Tan Sri Azmi Rohani serta barisan kepimpinan kerajaan negeri.
Mesyuarat berkenaan berlangsung kira-kira sejam.
Anwar yang juga Presiden PKR dijadual menghadiri Kongres Nasional Keadilan 2024/2025 di Berjaya Waterfront Hotel, Johor Bahru pada 12 tengah hari sebelum menunaikan solat Jumaat di Masjid Jamek Ar-Raudhah Kampung Dato' Onn, Johor Bahru.
Pada sebelah petang, Perdana Menteri dijadual merasmikan Program MADANI Rakyat 2025 Johor di Toppen Shopping Centre, Johor Bahru manakala menyampaikan ucapan dasar serta merasmikan Kongres Nasional Keadilan 2024/2025 di Pusat Konvensyen Antarabangsa Persada, Johor Bahru, malam ini. – BERNAMA"
https://www.bharian.com.my/berita/nasional/2025/05/1399395/ahmad-terrirudin-jalankan-tugas-selaras-fungsi-perlembagaan-jawatan,Ahmad Terrirudin jalankan tugas selaras fungsi perlembagaan jawatan - AGC,"Oleh Ahmad Johari Mohd Ali - Mei 23, 2025 @ 12:12pm","KUALA LUMPUR: Jabatan Peguam Negara (AGC) menegaskan Tan Sri Ahmad Terrirudin Mohd Salleh selaku bekas Peguam Negara menjalankan tugas selaras fungsi perlembagaan jawatannya.
AGC dalam satu kenyataan hari ini berkata dakwaan Ahmad Terrirudin mengelirukan mahkamah adalah tidak berasas dan ia sedang diteliti badan kehakiman tertinggi negara.
Kenyataan AGC itu merujuk kepada permohonan kebenaran menghina mahkamah dikemukakan Datuk Seri Najib Razak kerana mendakwa Ahmad Terrirudin ketika menjawat jawatan itu dengan sedar dan sengaja mengarahkan atau menyebabkan hujahan yang tidak benar dikemukakan kepada Mahkamah Tinggi.
Hujah berkenaan bersabit permohonan semakan kehakiman Najib berhubung Titah Adendum.
AGC menjelaskan, isu dibangkitkan dalam permohonan kebenaran komital Najib kini merupakan subjek rayuan yang masih belum diputuskan di Mahkamah Persekutuan, yang ditetapkan untuk pendengaran pada 1 dan 2 Julai ini berkaitan permohonan semakan kehakiman.
Ia berkata, isu yang dijadikan asas kepada permohonan komital akan dihujahkan secara menyeluruh dalam prosiding rayuan terbabit.
Menurut AGC, Mahkamah Tinggi pada 28 April lalu telah membenarkan penangguhan terhadap semua prosiding (semakan kehakiman bersabit Titah Adendum) sehingga keputusan rayuan diselesaikan oleh Mahkamah Persekutuan.
Ia berkata, pada 22 Mei lalu, Mahkamah Tinggi turut mengesahkan secara bertulis bahawa penangguhan berkenaan meliputi semua prosiding sedia ada dan akan datang yang berkaitan dengan kes semakan kehakiman, termasuk prosiding penghinaan mahkamah.
""Sebarang cubaan untuk memulakan atau meneruskan prosiding penghinaan ketika perintah penangguhan masih berkuat kuasa merupakan satu tindakan langsung melanggar perintah mahkamah dan menjejaskan pentadbiran keadilan yang teratur.
""Jabatan Peguam Negara tidak akan teragak-agak untuk memohon supaya permohonan tersebut diketepikan sebagai satu penyalahgunaan proses mahkamah.
""Tindakan untuk memulakan prosiding komital sementara rayuan ini masih berjalan adalah tidak wajar, pramatang, dan prejudis,"" menurut kenyataan itu.
AGC turut menggesa semua pihak membenarkan Mahkamah Persekutuan meneliti dan memutuskan isu perundangan dan fakta yang dikemukakan tanpa tekanan, spekulasi atau tindakan luar yang boleh mengganggu perjalanan keadilan.
Menurutnya, keadilan mesti ditegakkan mengikut kerangka kedaulatan undang-undang, bukan melalui kenyataan awam atau litigasi selingan.
Pada 28 April lalu, Mahkamah Tinggi memerintahkan semua pendengaran membabitkan semakan kehakiman Najib berhubung Titah Adendum di mahkamah itu ditangguhkan sehingga rayuan Peguam Negara didengar dan diputuskan Mahkamah Persekutuan.
Hakim Datuk Hayatul Akmal Abdul Aziz memerintahkan semua prosiding, termasuk permohonan kerajaan untuk mendapatkan perintah larangan bersuara (gag order) membabitkan semakan kehakiman itu, ditangguhkan.
Beliau membuat keputusan itu selepas membenarkan permohonan bersama oleh AGC dan peguam Datuk Seri Najib Razak, Tan Sri Muhammad Shafee Abdullah, bagi penangguhan terbabit.
Pada 6 Januari lalu, Najib berjaya mendapat kebenaran memulakan prosiding semakan kehakiman bagi suatu perintah memaksa kerajaan atau enam pihak lain menjawab dan mengesahkan kewujudan Titah Adendum.
Titah Adendum berkenaan dikatakan diperkenan Yang di-Pertuan Agong ke-16 yang membolehkan bekas perdana menteri menjalani baki hukuman penjaranya di bawah tahanan rumah, bersabit kesalahan penyelewengan dana SRC International Sdn Bhd berjumlah RM42 juta.
Keputusan berkenaan dicapai melalui penghakiman majoriti 2-1 oleh panel hakim terdiri daripada Hakim Mahkamah Rayuan, Datuk Azhahari Kamal Ramli yang bersidang bersama Datuk Seri Mohd Firuz Jaffril dan Hakim, Datuk Azizah Nawawi, yang memberi keputusan berbeza.
Penghakiman majoriti itu juga membenarkan permohonan Najib untuk mengemukakan bukti tambahan iaitu surat daripada Majlis Kesultanan Pahang kepada anaknya, Mohamad Nizar, yang mengesahkan kewujudan Titah Adendum, bagi menyokong permohonan semakan kehakimannya itu.
Najib menamakan Menteri Dalam Negeri; Komisioner Jeneral Penjara; Peguam Negara; Lembaga Pengampunan bagi Wilayah Persekutuan Kuala Lumpur, Labuan dan Putrajaya; Menteri di Jabatan Perdana Menteri (JPM) (Undang-Undang dan Reformasi Institusi); Ketua Pengarah Bahagian Hal Ehwal Undang-undang di JPM serta Kerajaan Malaysia sebagai responden dalam permohonan kebenaran semakan kehakimannya."
https://www.bharian.com.my/berita/nasional/2025/05/1399390/pemilihan-pkr-pengundian-lancar-tiada-laporan-isu-teknikal,"Pemilihan PKR: Pengundian lancar, tiada laporan isu teknikal","Oleh Mohamed Farid Noh - Mei 23, 2025 @ 12:06pm","JOHOR BAHRU: Proses pengundian fizikal dan dalam talian pada Kongres PKR yang berlangsung hari ini berjalan lancar tanpa sebarang isu teknikal dilaporkan setakat pagi ini.
Ketua Penerangan, Datuk Fahmi Fadzil, berkata tiada gangguan teknikal khususnya internet dikesan di dua lokasi pengundian fizikal iaitu di Pusat Konvensyen Danga Bay dan Berjaya Waterfront Hotel.
""Saya membuat pemantauan bukan hanya di lokasi Johor, tapi juga di beberapa lokasi lain seperti Kota Kinabalu dan Kuching.
""Setakat ini, tiada masalah besar. Kebanyakan perwakilan menggunakan data mudah alih, mungkin kerana capaian data internet peribadi tidak begitu kuat. Namun sokongan WiFi akan disediakan di lokasi,"" katanya.
ADVERTISEMENT
Beliau berkata demikian pada sidang media selepas meninjau Kongres Nasional Wanita PKR 2025, di sini, hari ini.
Fahmi yang juga Menteri Komunikasi berkata, belum ada angka rasmi jumlah perwakilan yang telah selesai mengundi dikeluarkan parti setakat ini.
Namun katanya, pemantauan berterusan sedang dilakukan.
""Saya jangka akan selesai mengikut waktu, cuma mungkin bagi sesetengah daripada perwakilan, mereka disarankan untuk mengundi mengikut pada waktu-waktu tertentu mengikut negeri untuk mengelakkan kesesakan.
""Saya akan mengundi pada jam 12 tengah hari nanti,"" katanya.
Mengulas mengenai keputusan pemilihan Majlis Pimpinan Pusat (MPP), Ahli Parlimen Lembah Pantai itu berkata keputusan awal tidak rasmi dijangka diumumkan seawal jam 9 malam ini.
""Namun keputusan tak rasmi ini akan dimaklumkan secara terus kepada calon bertanding dahulu malam ini.
""Manakala pengumuman rasmi barisan kepimpinan baharu akan dibuat sekitar jam 2.30 petang esok oleh Jawatankuasa Pemilihan Parti (JPP),"" katanya.
Pemilihan kali ini menyaksikan seramai 251 calon telah menawarkan diri bertanding dalam pemilihan PKR peringkat pusat bagi sesi 2025-2028.
Jumlah itu merangkumi 104 pencalonan bagi Majlis Pimpinan Pusat (MPP), 85 calon bagi Majlis Pimpinan Angkatan Muda Keadilan (AMK) dan 62 bagi Majlis Pimpinan Wanita.
Kongres Nasional PKR yang mula berlangsung semalam adalah himpunan terbesar dalam sejarah sejak parti itu ditubuhkan pada 1999."
https://www.bharian.com.my/berita/nasional/2025/05/1399386/semangat-kebersamaan-teras-persembahan-sempena-sidang-kemuncak-asean,Semangat kebersamaan teras persembahan sempena Sidang Kemuncak ASEAN ke-46,"Oleh BERNAMA - Mei 23, 2025 @ 11:49am","KUALA LUMPUR: Kepelbagaian budaya dan semangat kebersamaan ASEAN adalah elemen utama yang diterap dan diketengahkan dalam persembahan untuk delegasi Sidang Kemuncak ASEAN ke-46, yang bakal berlangsung minggu ini.
Ketua Pengarah Jabatan Kebudayaan dan Kesenian Negara (JKKN) Mohd Amran Mohd Haris berkata setiap persembahan disusun bukan sahaja menonjolkan keunikan budaya Malaysia yang berbilang kaum, tetapi turut memberi penghormatan kepada budaya negara-negara ASEAN dan rakan luar seperti Majlis Kerjasama Teluk (GCC) dan China.
JKKN yang menerajui segmen persembahan dalam majlis rasmi termasuk Persembahan Majlis Makan Malam Gala pada 26 Mei bakal membawa pendekatan memperkukuh hubungan serantau melalui garapan budaya yang inklusif dan mewakili semangat ASEAN.
""Kita gabungkan elemen pelbagai budaya, dari tarian kontemporari yang mencerminkan identiti Malaysia, hinggalah lagu-lagu ASEAN yang dinyanyikan dalam pelbagai bahasa serantau,"" katanya.
""Sebab yang penting kita mahu semua delegasi merasai 'sense of belonging' apabila menyaksikan persembahan dan masing-masing boleh menikmati pengisian persembahan, perkara ini juga selari dengan Tema Kepengerusian ASEAN 2025 yang mengangkat semangat Keterangkuman dan Kemampanan antara negara-negara anggota,"" katanya.
Berkongsi berkenaan pengisian majlis makan Malam Gala, Mohd Amran berkata majlis itu juga akan diserikan oleh persembahan artis terkenal tanah air iaitu Datuk Seri Siti Nurhaliza, Datuk Zainal Abidin, Shila Amzah, Bob Yusof, Asmidar dan Yasmin Aziz.
""Persembahan juga bersesuaian dengan khalayak majlis yang datang dari pelbagai negara, misalnya lagu bahasa arab 'Kun Anta' akan dinyanyikan Datuk Seri Siti Nurhaliza dan Permata Seni Koir mewakili penglibatan GCC, manakala penyanyi Shila Amzah bakal mendendangkan lagu bahasa mandarin 'Zheng Fu'.
""Bagi negara-negara ASEAN, pengisian pada malam itu (Gala Dinner) akan diserikan dengan persembahan nyanyian lagu-lagu negara ASEAN secara 'medley' oleh Bob Yusof, Asmidar dan Yasmin Aziz,"" katanya.
Mohd Amran berkata persembahan pada majlis itu juga akan diiringi pemuzik dari Malaysia Philharmonic Orchestra (MPO), anak-anak PERMATA Seni Koir dan Tari, Kumpulan Kesenian JKKN serta pertubuhan bukan kerajaan.
Beliau berkata pendekatan menyatukan unsur budaya dari pelbagai negara menunjukkan bagaimana seni dan budaya boleh menjadi jambatan diplomasi yang kuat, seiring dengan misi ASEAN untuk membentuk komuniti yang bersatu dan mampan.
""Dalam era cabaran geopolitik dan sosial, elemen budaya mampu menyatukan. ASEAN bukan sekadar kerjasama ekonomi atau politik semata-mata tetapi juga kerjasama jiwa, warisan dan identiti,"" katanya.
JKKN turut terlibat dalam pelbagai program sebelum ini termasuk ASEAN Festival of Art di Melaka dan Mesyuarat Menteri-Menteri Kewangan ASEAN, yang kesemuanya menekankan elemen kebersamaan dan persefahaman budaya serantau.
Sidang Kemuncak ASEAN ke-46 dengan tema 'Keterangkuman dan Kemampanan' akan bermula dengan mesyuarat peringkat pegawai-pegawai kanan pada 23 Mei diikuti mesyuarat peringkat menteri pada 25 Mei, manakala mesyuarat ketua-ketua kerajaan pula akan bermula pada 26 Mei.
Dua mesyuarat peringkat tinggi turut dijadual berlangsung, iaitu Sidang Kemuncak ASEAN-Majlis Kerjasama Teluk (GCC) ke-2 dan Sidang Kemuncak ASEAN-GCC-China, yang akan menjadi platform penting untuk memperkukuh kerjasama serantau dan antara rantau. – BERNAMA"
https://www.bharian.com.my/berita/nasional/2025/05/1399382/tiga-masjid-utama-jakim-adakan-solat-hajat-doa-qunut-nazilah-untuk,"Tiga masjid utama JAKIM adakan solat hajat, doa Qunut Nazilah untuk Palestin","BERNAMA - Mei 23, 2025 @ 11:47am","PUTRAJAYA: Tiga masjid utama Jabatan Kemajuan Islam Malaysia (JAKIM) iaitu Masjid Negara, Masjid Putra dan Masjid Tuanku Mizan Zainal Abidin akan melaksanakan solat hajat dan bacaan Qunut Nazilah sebagai tanda solidariti dan doa kepada rakyat Palestin.
Ketua Pengarah JAKIM, Datuk Dr Sirajuddin Suhaimee, menggesa rakyat Malaysia menzahirkan rasa simpati dan solidariti terhadap penderitaan rakyat Palestin di bumi Gaza yang terus dilanda situasi tragik.
""(Rakyat Palestin) saban hari dizalimi serta diserang dengan kejam tanpa sedikit pun rasa perikemanusiaan oleh rejim Zionis Israel,"" katanya dalam satu kenyataan hari ini.
Beliau berkata JAKIM konsisten dalam menyokong pendirian Kerajaan MADANI yang tegas membela kedaulatan negara umat Islam, khususnya Palestin serta terus membantu rakyatnya dalam pelbagai bentuk dan cara.
ADVERTISEMENT
""Adalah diseru agar umat Islam bersatu hati memohon pertolongan Allah SWT agar melindungi saudara-saudara kita di sana serta pembebasan bumi al-Quds. Semoga dengan usaha sekecil ini akan dipandang tinggi di sisi Allah SWT,"" katanya. – BERNAMA"
https://www.bharian.com.my/berita/nasional/2025/05/1399361/putera35-beri-kemajuan-positif-teraju,PuTERA35 beri kemajuan positif - TERAJU,"Oleh Mohd Iskandar Ibahim dan Alzahrin Alias - Mei 23, 2025 @ 11:28am","PUTRAJAYA: Pelan Tindakan Ekonomi Bumiputera 2035 (PuTERA35) secara dasarnya menunjukkan kemajuan dalam pelbagai program strategik yang dirangka untuk memperkasa ekonomi Bumiputera di seluruh negara.
Ketua Pegawai Eksekutif Unit Peneraju Agenda Bumiputera (TERAJU), Junady Nawawi, berkata dalam tempoh sembilan bulan sejak PuTERA35 diperkenalkan, inisiatif-inisiatif di bawah 12 pemacu utama berjaya memberikan impak yang signifikan termasuk dalam bidang keusahawanan, pendidikan, pelaburan, dan pembangunan wilayah.
Beliau berkata, dengan pencapaian melebihi 15 peratus setakat ini, ia membuktikan bahawa pendekatan bersepadu dan berasaskan data mampu melonjakkan penyertaan Bumiputera dalam ekonomi negara.
Katanya, pelbagai input diambil kira dalam pembangunan pengisian PuTERA35 yang telah dirangkumkan sebagai ikhtiar sedia ada dan juga yang baharu dengan keutamaan memastikan pembangunan inklusif yang seimbang untuk semua segmen Bumiputera.
Katanya, antara pencapaian utama yang direkodkan ialah memperkasa ekonomi luar bandar melalui perluasan akses kepada pembiayaan alternatif dan pembabitan di dalam industri pertumbuhan tinggi dan bernilai tinggi (HGHV) terutamanya peralihan tenaga dan pertanian pintar serta penanaman herba bernilai tinggi
Katanya, sebanyak 747 usahawan baharu dan 1,436 penerima manfaat hasil daripada program pembangunan usahawan luar bandar yang turut meliputi latihan, TVET, pengembangan, pemasaran dan pendigitalan.
Di bawah pemacu peningkatan daya saing pula katanya, Perbadanan Usahawan Nasional Berhad (PUNB) telah meluluskan pembiayaan berjumlah RM67.79 juta kepada 125 syarikat Bumiputera sehingga April 2025.
Manakala dalam pembangunan bakat, program perintis TVET Huffaz yang dijalankan di empat institusi MARA membabitkan 111 pelajar, termasuk 77 pelajar tahfiz, dalam bidang kimpalan, HVAC, bioperubatan dan automotif.
""PuTERA35 juga memberi tumpuan kepada penciptaan kekayaan menerusi Wakaf MARA MADANI yang kini telah berjaya mengumpul RM52.1 juta daripada sasaran RM1 bilion, dengan manfaat awal sebanyak RM530,000 disalurkan kepada pendidikan, kebajikan dan keusahawanan.
""Selain itu, TERAJU melalui Bumiputera Expansion & Catalyst Fund (BECF) dan Islamic Working Capital Project Financing (i-WCPF) telah meluluskan pembiayaan sebanyak RM321.3 juta kepada 208 syarikat.
""Dalam memastikan dasar berlandaskan data, platform Pangkalan Data Usahawan Bumiputera kini sedang dibangunkan bersama Jabatan Perangkaan Malaysia (DOSM) untuk analisis komprehensif yang boleh memacu keputusan dasar yang lebih berkesan,"" katanya ketika membentangkan kejayaan PuTERA35 sempena sesi pemukiman setahun selepas KEB 2024 di sini hari ini.
Majlis dirasmikan oleh Timbalan Perdana Menteri, Datuk Seri Ahmad Zahid Hamidi
Junady berkata, bagi memperkasa wilayah pula, Majlis Ekonomi Bumiputera (MEB) Sabah dan Sarawak diaktifkan semula sebagai platform utama agenda pembangunan Bumiputera dengan pelan tindakan khusus sedang dirangka.
PuTERA35 katanya turut merangkumi inisiatif pembangunan Orang Asli melalui penyediaan 40 geran bantuan dan latihan keusahawanan serta memperluas pelaksanaan wakaf kesihatan dan pendidikan, termasuk kerjasama PTPTN dan 20 universiti awam.
""Kejayaan awal ini menandakan hala tuju positif dalam merealisasikan aspirasi Dasar Bumiputera 2030 yang memberi tumpuan kepada pertumbuhan ekonomi baharu, kelestarian dan daya saing global,"" katanya."
https://www.bharian.com.my/berita/nasional/2025/05/1399359/deklarasi-kuala-lumpur-2025-bakal-lonjak-peranan-geopolitik-asean,Deklarasi Kuala Lumpur 2025 bakal lonjak peranan geopolitik ASEAN,"BERNAMA - Mei 23, 2025 @ 11:19am","KUALA LUMPUR: Deklarasi Kuala Lumpur 2025 yang dijangka ditandatangani pada Sidang Kemuncak ASEAN ke-46 akan menjadi antara dokumen paling signifikan dalam sejarah kepengerusian Malaysia, khususnya dalam aspek geopolitik dan hala tuju ekonomi rantau ini.
Felo Majlis Profesor Negara, Prof Dr Azmi Hassan, menjangkakan terdapat perbezaan ketara antara deklarasi itu dengan Deklarasi Kuala Lumpur mengenai pembentukan Komuniti ASEAN yang ditandatangani pada 2015, ketika kali terakhir Malaysia mempengerusikan blok serantau berkenaan.
Beliau berkata ini berikutan pendekatan berbeza yang dibawa Malaysia di bawah kepemimpinan Perdana Menteri, Datuk Seri Anwar Ibrahim di sebalik situasi geopolitik dan ekonomi rantau ini dan global secara keseluruhannya.
""Jadi, (saya jangka) perbezaan deklarasi Kuala Lumpur pada ketika ini akan mempunyai kekuatan yang lebih dalam hal geopolitik untuk membawa ASEAN sebagai organisasi yang dikenali dan disegani.
""Bukan itu sahaja, ia (ASEAN) juga berpotensi menjadi organisasi yang mampu menyelesaikan masalah, bukan sekadar melihat isu dalam rantau semata-mata,"" katanya kepada Bernama selepas menjadi tetamu program Siaran Khas Sidang Kemuncak ASEAN ke-46 terbitan Bernama TV semalam.
Azmi berkata Perdana Menteri memberi penekanan terhadap aspek kepusatan ASEAN dengan penglibatan yang lebih mendalam dalam isu antarabangsa seperti Ukraine, Gaza dan konflik India-Pakistan yang turut memberi kesan kepada kestabilan ekonomi serantau.
""ASEAN tidak boleh lagi hanya terkongkong dengan isu serantau seperti krisis di Myanmar dan (pertikaian) di Laut China Selatan,"" katanya.
Beliau turut menyentuh kepentingan pendekatan kolektif dalam aspek ekonomi, misalnya ketika berdepan tekanan tarif Amerika Syarikat, agar rundingan negara anggota ASEAN dengan mana-mana kuasa besar tidak menjejaskan antara satu sama lain.
Rabu lalu Menteri Komunikasi Datuk Fahmi Fadzil berkata Deklarasi Kuala Lumpur akan dilancarkan sempena Sidang Kemuncak ASEAN ke-46 di Pusat Konvensyen Kuala Lumpur (KLCC) di sini, dan perinciannya akan diedarkan kepada media selepas dilancarkan secara rasmi.
Sidang Kemuncak ASEAN ke-46 dengan tema 'Keterangkuman dan Kemampanan' bermula dengan mesyuarat peringkat pegawai-pegawai kanan hari ini diikuti mesyuarat peringkat menteri pada 25 Mei, manakala mesyuarat ketua-ketua kerajaan pula pada 26 dan 27 Mei.
Ini merupakan kali kelima Malaysia menjadi Pengerusi ASEAN selepas memegang jawatan itu pada 1977, 1997, 2005 dan 2015. – BERNAMA"
https://www.bharian.com.my/berita/nasional/2025/05/1399348/putera35-masih-belum-capai-matlamat-ahmad-zahid,PuTERA35 masih belum capai matlamat - Ahmad Zahid,"Oleh Mohd Iskandar Ibahim dan Alzahrin Alias - Mei 23, 2025 @ 10:55am","PUTRAJAYA: Pelan Transformasi Ekonomi Bumiputera 2035 (PuTERA35) perlu terus diperkasa supaya matlamat meningkatkan penyertaan Bumiputera dalam ekonomi negara benar-benar tercapai.
Timbalan Perdana Menteri, Datuk Seri Ahmad Zahid Hamidi, berkata, sejak PuTERA35 dilancarkan pada Kongres Ekonomi Bumiputera (KEB) tahun lalu yang merangkumi tiga teras, 12 pemacu dan 132 ikhtiar, ia sudah mencapai kejayaan pelaksanaan sebanyak 15.7 peratus.
Beliau yang juga Menteri Kemajuan Desa dan Wilayah berkata, sebagai pelan jangka panjang yang dirangka untuk memacu pembangunan dan pemilikan ekonomi dalam kalangan Bumiputera, PuTERA35 tidak boleh sekadar menjadi dokumen dasar semata-mata.
Katanya, ia perlu diterjemah kepada tindakan yang nyata, terancang dan menyeluruh kerana tanpa pelaksanaan yang berkesan, agenda ini berisiko tidak memberi impak seperti yang diharapkan oleh rakyat.
""Apabila saya melihat status pencapaian semasa, saya dapati masih banyak yang belum digerakkan. Ini adalah dasar kerajaan jadi ia perlu menjadi kerangka utama bagi semua kementerian bukan hanya Kementerian Ekonomi atau Kementerian Kemajuan Desa dan Wilayah sahaja.
""Semua kementerian, tanpa pengecualian, mesti memainkan peranan aktif seperti yang telah diaspirasikan.
""Jika komitmen ini tidak diterjemahkan kepada tindakan, maka kita hanya membazir masa dan membazir kepercayaan rakyat. Kita sudah ada pelan dan struktur, yang tinggal kini adalah disiplin pelaksanaan dan keberanian membuat keputusan,"" katanya ketika merasmikan sesi pemukiman setahun selepas KEB 2024 di sini hari ini.
Ahmad Zahid turut menegaskan bahawa sudah tiba masanya untuk seluruh ekosistem kerajaan memberikan tumpuan sepenuhnya kepada pelaksanaan sebenar agenda PuTERA35.
Beliau berkata, satu dorongan kukuh dengan momentum nasional perlu dilaksanakan bagi mengubah misi pemerkasaan Bumiputera menjadi satu gerakan yang benar-benar berkesan.
Katanya, lonjakan itu boleh dicapai menerusi lima tindakan utama yang perlu dilaksanakan secara berfasa dan menyeluruh dengan setiap pemacu di bawah PuTERA35 perlu mempunyai pelan komunikasi yang jelas, agresif dan konsisten.
""Rakyat berhak tahu berapa usahawan Bumiputera telah dilahirkan tahun ini? Berapa yang telah naik daripada mikro kepada perusahaan sederhana? Berapa graduan TVET kini bergaji RM4,000 ke atas?
""Data tanpa naratif tidak hidup. Naratif tanpa data hanyalah propaganda,"" katanya.
Mengulas lanjut, Ahmad Zahid berkata, tindakan kedua yang perlu dilaksanakan adalah pendekatan pelaporan perlu diubah daripada pasif dan bersifat tahunan kepada pelaporan yang proaktif, berasaskan data masa nyata serta boleh diakses secara terbuka.
Selain itu katanya, semua syarikat berkaitan kerajaan (GLC) dan syarikat pelaburan berkaitan kerajaan (GLIC) perlu memainkan peranan yang lebih strategik sebagai rakan pelaksana utama agenda Bumiputera.
Katanya, ia juga seiring dengan mandat Perdana Menteri, Datuk Seri Anwar Ibrahim yang mahukan GLC dan GLIC melahirkan lebih ramai usahawan Bumiputera dan memperluaskan rantaian nilai mereka.
""Bagi memastikan pelaksanaan berjalan lancar, tanggungjawab penyelarasan diberikan secara langsung kepada Timbalan Ketua Setiausaha (Dasar) di setiap kementerian.
""Peranan ini akan diperkukuh oleh Unit Pemerkasaan Bumiputera (UPB) yang mesti distruktur semula agar selari dengan keperluan dan cabaran semasa.
""Selain itu, kita juga mahukan potensi hartanah Bumiputera yang tidak dimanfaatkan mesti dikenal pasti, dipulihkan dan dimobilisasi secara strategik bagi Pemerkasaan Tanah Bumiputera,"" katanya."
https://www.bharian.com.my/berita/nasional/2025/05/1399343/pati-cuba-menyamar-kantoi-selepas-tak-dapat-nyanyi-negaraku,PATI cuba menyamar kantoi selepas tak dapat nyanyi 'Negaraku',"Oleh Nor Azizah Mokhtar - Mei 23, 2025 @ 10:44am","PETALING JAYA: Cubaan seorang pendatang tanpa izin (PATI) menyamar rakyat tempatan ketika operasi penguatkuasaan dijalankan di sebuah pangsapuri di Bandar Sunway di sini tidak berhasil, selepas dia gagal menyanyikan lagu Negaraku.
Suspek lelaki berumur lingkungan 30-an itu, antara 597 pendatang tanpa izin ditahan akibat pelbagai kesalahan Imigresen ketika pemeriksaan dijalankan terhadap 1,597 warga asing dalam serbuan bermula 9 malam.
Timbalan Ketua Pengarah (Operasi) Jabatan Imigresen Jafri Embok Taha berkata operasi mega itu disertai 139 anggota Imigresen serta dibantu 200 anggota Pasukan Gerakan Am, 40 anggota Majlis Perbandaran Petaling Jaya, enam pegawai Jabatan Pendaftaran Negara dan lima anggota Angkatan Pertahanan Awam.
ADVERTISEMENT
""Semua individu yang ditahan berumur 11 hingga 59 tahun, terdiri daripada 472 lelaki dan 125 wanita,"" katanya.
Beliau berkata serbuan itu dijalankan hasil risikan selama dua minggu selepas menerima aduan awam mengenai keberadaan warga asing yang menghuni kawasan berkenaan.
""Tangkapan membabitkan 226 warga Myanmar, Indonesia (201), Bangladesh (71), Pakistan (46), Nepal (44) serta lapan warga India serta seorang warga Thailand,"" katanya dalam sidang media di lokasi, malam tadi.
""kita dapati kediaman yang didiami warga asing itu disewa secara berkumpulan atau dijadikan asrama pekerja oleh majikan.
""Penduduk menyuarakan kebimbangan apabila mendapati jumlah pendatang asing terlalu ramai sehingga menimbulkan gangguan kepada ketenteraman awam, terutama dari segi kebersihan dan keselamatan,"" katanya.
Jafri berkata antara kesalahan yang dikenal pasti ialah tiada dokumen pengenalan diri, tinggal lebih masa, penyalahgunaan pas kerja dan pelajar, serta memiliki kad pengenalan diri yang tidak sah.
""Terdapat individu yang cuba melarikan diri dan bersembunyi di bumbung, selain ada yang enggan membuka pintu rumah ketika pemeriksaan dijalankan,"" katanya.
Ada juga antara mereka yang menunjukkan pas pelajar namun gagal mengemukakan kad pelajar ketika diminta oleh pihak berkuasa.
""Ada yang mendakwa masih belajar di institusi pengajian tetapi apabila diminta kad pelajar, mereka gagal menunjukkan sebarang bukti.
""Malah, semakan mendapati ada pas pelajar yang ditunjukkan telah tamat tempoh sejak 2022 dan 2023, tetapi masih digunakan sebagai alasan untuk mengelak tindakan,"" katanya.
Sementara itu, Mohamad Zahri berkata MBPJ turut mengenal pasti beberapa unit kediaman yang diubah suai secara haram menjadi restoran, salun dan asrama warga asing tanpa kebenaran.
Menurutnya, pengubahsuaian itu dilakukan tanpa kelulusan dan bertentangan dengan peraturan pihak berkuasa tempatan.
""Ada rumah dipasang 'partition' dan disewakan sebagai bilik kecil. Beberapa unit pula ditukar sepenuhnya menjadi premis perniagaan tanpa lesen sah.
""Sebanyak 22 aduan diterima tahun lalu, manakala 11 aduan direkodkan bagi tahun ini membabitkan kawasan sama,"" katanya.
Ruang mini bilik disewa RM280 sebulan
Difahamkan, setiap ruang 'partition' disewakan dengan kadar RM280 sebulan dengan sebuah rumah boleh dimuatkan sehingga 10 penghuni.
Ada warga asing menyewa unit kediaman di situ dikenakan sewa antara RM1,100 hingga RM1,300 sebulan.
Semua yang ditahan dibawa ke Depoh Tahanan Imigresen Semenyih untuk siasatan lanjut.
Kes disiasat mengikut Akta Imigresen 1959/63, Akta Pasport 1966, Peraturan-Peraturan Imigresen 1963 serta Akta Anti-Pemerdagangan Orang dan Anti-Penyeludupan Migran 2007."
https://www.bharian.com.my/berita/nasional/2025/05/1399341/dr-siti-khadijah-bersembang-dalam-bahasa-rusia-mandarin-pun-fasih,"Dr Siti Khadijah bersembang dalam bahasa Rusia, Mandarin pun fasih juga","Hamzah Osman - Mei 23, 2025 @ 10:42am","LANGKAWI: Fasih empat bahasa memberi kelebihan besar buat Leftenan Kolonel Dr Siti Khadijah Abdul Hamid.
Selain Bahasa Melayu sebagai bahasa ibunda, Pakar Perubatan Kecemasan di Institut Perubatan Penerbangan Tentera Udara Diraja Malaysia (TUDM) di Subang, Selangor ini juga fasih berbahasa Inggeris, Rusia dan Mandarin.
""Boleh bertutur dalam pelbagai bahasa memudahkan saya berinteraksi dengan banyak pihak, apatah lagi tugas memerlukan saya berjumpa orang dari pelbagai negara.
""Saya belajar bahasa Rusia ketika menuntut ijazah sarjana muda perubatan di Crimea State Medical University di Simferopol, Crimea dari 2003 hingga 2009,"" katanya ketika ditemui di Pusat Pameran Antarabangsa Mahsuri (MIEC), di sini hari ini.
Pada edisi Pameran Udara dan Maritim Antarabangsa Langkawi 2025 (LIMA '25) kali ini, Dr Siti Khadijah mendapat perhatian warganet selepas tular video beliau berinteraksi dengan seorang juruterbang Rusia yang dikongsi pengguna TikTok @belengas369 sehingga meraih pujian ramai.
Mengulas video berkenaan, beliau berkata, perbualan santai dengan juruterbang pasukan aerobatik Russian Knights itu berlaku secara spontan dan kebetulan ia dirakam oleh seorang anggota Angkatan Tentera Malaysia (ATM).
""Saya terserempak dengan dia (juruterbang Rusia) dan dia tanya sama ada saya seorang penterjemah. Saya jawab tidak, saya seorang doktor. Kemudian saya bertanya namanya dan dia tanya nama saya.
""Baguslah dapat jumpa juruterbang Rusia di sini, kerana dapat refresh bahasa Rusia saya,"" katanya yang diberi amanah bersama pasukannya membuat pemeriksaan perubatan ke atas juruterbang asing dan tempatan di sini sejak tiga hari lalu.
Kemahiran berbahasa Mandarin pula diasah sejak kecil ketika dia belajar di sebuah Sekolah Jenis Kebangsaan Cina (SJKC) di Hulu Langat, Selangor.
""Ini tugas sulung saya di LIMA dan pengalaman yang diperoleh sangat berharga. Perhatian warganet kepada saya selepas video tular di media sosial sama sekali tidak mengubah rutin hidup dan tugas yang diamanahkan,"" katanya."
https://www.bharian.com.my/berita/nasional/2025/05/1399328/hujahan-tak-benar-mengenai-titah-adendum-sebabkan-saya-hilang,Hujahan tak benar mengenai Titah Adendum sebabkan saya hilang sebahagian kebebasan - Najib,"Oleh Ahmad Johari Mohd Ali - Mei 23, 2025 @ 10:17am","KUALA LUMPUR: Bekas Perdana Menteri Datuk Seri Najib Razak menegaskan, hujahan Jabatan Peguam Negara (AGC) yang tidak benar mengenai Titah Adendum di Mahkamah Tinggi menyebabkan beliau kehilangan sebahagian kebebasan melalui tahanan di rumah.
Bekas Ahli Parlimen Pekan dan bekas Presiden UMNO itu berkata, AGC mempunyai kewajipan untuk berterus terang kepadanya dan orang awam berhubung kewujudan Titah Adendum.
Najib berkata, bekas Peguam Negara Tan Sri Ahmad Terrirudin Mohd Salleh ketika menjawat jawatan itu dengan sedar dan sengaja mengarahkan atau menyebabkan hujahan yang tidak benar dikemukakan kepada Mahkamah Tinggi dalam permohonan semakan kehakiman beliau berhubung Titah Adendum.
Menurut Najib, hujahan berkenaan bahawa kewujudan Titah Addendum adalah tidak pasti, bersifat spekulatif atau berdasarkan dengar cakap, sedangkan Ahmad Terrirudin mempunyai pengetahuan peribadi mengenai kewujudan titah terbabit.
Responden (Ahmad Terrirudin) sendiri telah menerima Titah Addendum daripada Yang di-Pertuan Agong ke-16 yang telah menitahkan secara nama supaya beliau melaksanakan tahanan rumah ke atasnya daripada 29 Januari tahun lalu.
Tindakan sedemikian, secara prima facie, adalah satu cubaan yang disengajakan untuk mengelirukan mahkamah dan memesongkan perjalanan keadilan.
""Kesan daripada tindakan ini adalah saya dinafikan daripada mendapatkan remedi yang sewajarnya berkuat kuasa mulai 29 Januari 2024 berdasarkan hak prerogatif pengampunan melalui Titah Addendum, sekali gus menyebabkan perlanjutan pemenjaraan di penjara (dan bukannya tahanan rumah).
""Ia dengan itu menyebabkan saya menanggung prosiding guaman dan kos yang tidak diperlukan, selain kehilangan sebahagian kebebasan melalui tahanan di rumah berbanding dengan pemenjaraan sepenuhnya di penjara.
""Tindakan responden mengesahkan hujahan palsu sedemikian kepada mahkamah adalah bertentangan dengan kewajipan utama beliau terhadap pentadbiran keadilan,"" katanya.
Najib berkata demikian dalam permohonan untuk mendapatkan kebenaran memulakan prosiding pengkomitan (menghina mahkamah) terhadap Ahmad Terrirudin, secara ex-parte (sebelah pihak yang difailkan pada 21 Mei lalu.
Dalam permohonan kebenaran itu, Najib yang bertindak selaku pemohon menamakan Ahmad Terrirudin selaku responden tunggal.
Najib berkata, tindakan responden itu menjejaskan keyakinan awam terhadap sistem kehakiman dan satu penghinaan terhadap mahkamah serta gangguan terhadap pentadbiran keadilan yang sewajarnya.
Ia terutamanya apabila AGC mempunyai kewajipan untuk berterus terang terhadap beliau dan orang awam secara amnya."
https://www.bharian.com.my/berita/nasional/2025/05/1399317/najib-fail-permohonan-kebenaran-mula-prosiding-hina-mahkamah,Najib fail permohonan kebenaran mula prosiding hina mahkamah terhadap Terrirudin,"Ahmad Johari Mohd Ali - Mei 23, 2025 @ 9:33am","KUALA LUMPUR: Peguam mewakili Datuk Seri Najib Razak sudah memfailkan permohonan untuk mendapatkan kebenaran bagi memulakan prosiding menghina mahkamah (komital) terhadap bekas Peguam Negara, Tan Sri Ahmad Terrirudin Mohd Salleh.
Menurut kenyataan firma guaman Tetuan Shafee & Co, permohonan difailkan pada 21 Mei lalu atas arahan bekas Perdana Menteri itu berhubung tindakan Terrirudin dalam permohonan semakan kehakiman membabitkan Titah Adendum.
Menurut firma berkenaan, asas permohonan ialah salinan Titah Adendum bertarikh 29 Januari tahun lalu yang dikeluarkan Yang di-Pertuan Agong ke-16 telah diserahkan kepada anak Najib, Datuk Mohamad Nizar yang diperoleh daripada Pejabat Ke Bawah Duli Yang Maha Mulia Sultan Pahang.
Ia berkata, tambahan pula, melalui sepucuk surat bertarikh 4 Januari lalu, Majlis Kesultanan Pahang secara rasmi telah mengesahkan ketulenan dan kesahihan Titah Adendum terbabit.
""Kandungan dokumen itu bukan sahaja mengesahkan kewujudan Titah Adendum dan titah diraja mengenai penahanan rumah, malah turut mendedahkan titah itu secara langsung ditujukan kepada Ahmad Terrirudin dalam kapasitinya sebagai Peguam Negara ketika itu untuk melaksanakannya.
""Ini menunjukkan bahawa beliau mempunyai pengetahuan secara langsung mengenai kewujudan dan kandungan Titah Adendum berkenaan,"" menurut kenyataan itu lagi.
Tambah firma berkenaan, walaupun mempunyai pengetahuan itu, Najib mendakwa bekas Peguam Negara mengarahkan pegawainya mengelirukan Mahkamah Tinggi yang mendengar permohonan untuk memulakan semakan kehakiman.
Ia, menurut kenyataan itu, dengan menyatakan dakwaan mengenai kewujudan titah terbabit hanyalah spekulasi, bersifat 'ekspedisi memancing' dan berasaskan keterangan dengar cakap walaupun bekas Peguam Negara itu tahu bahawa kenyataan berkenaan nyata tidak benar.
Firma guaman itu berkata, Najib berpendapat bahawa sebagai seorang penjawat awam, bekas Peguam Negara mempunyai kewajipan untuk berterus-terang kepada mahkamah.
Pada 28 April lalu, Peguam Negara berjaya mendapat kebenaran daripada Mahkamah Persekutuan untuk merayu terhadap kes semakan kehakiman Najib yang memohon suatu perintah memaksa kerajaan atau enam pihak lain menjawab dan mengesahkan kewujudan Titah Adendum.
Titah Adendum berkenaan dikatakan diperkenan Yang di-Pertuan Agong ke-16 yang membolehkan bekas Ahli Parlimen Pekan itu menjalani baki hukuman penjaranya di bawah tahanan rumah bersabit kesalahan penyelewengan dana SRC International Sdn Bhd berjumlah RM42 juta.
Panel tiga Hakim Mahkamah Persekutuan turut membenarkan Peguam Negara merayu keputusan berhubung notis usul Najib bagi mengemukakan keterangan baharu atau tambahan bertarikh 3 Disember tahun lalu.
Keterangan baharu itu membabitkan afidavit Mohamad Nizar yang memasukkan sesalinan Titah Adendum diterimanya daripada Pejabat Ke Bawah Duli Yang Maha Mulia Sultan Pahang, namun dilarang daripada menggunakan surat itu tanpa perkenan Sultan Pahang.
Pada 6 Januari lalu, Mahkamah Rayuan membenarkan rayuan Najib untuk memulakan prosiding semakan kehakiman di Mahkamah Tinggi bagi suatu perintah memaksa kerajaan atau enam pihak lain menjawab serta mengesahkan kewujudan Titah Adendum bertarikh Januari tahun lalu.
Dalam semakan kehakiman itu, Najib menamakan Menteri Dalam Negeri, Komisioner Jeneral Penjara, Peguam Negara, Lembaga Pengampunan bagi Wilayah Persekutuan Kuala Lumpur, Labuan dan Putrajaya; Menteri di Jabatan Perdana Menteri (JPM) (Undang-Undang dan Reformasi Institusi), Ketua Pengarah Bahagian Hal Ehwal Undang-undang di JPM serta Kerajaan Malaysia sebagai responden.
Antara relif dipohon dalam semakan kehakiman itu ialah supaya semua atau seorang daripada responden memberikan salinan titah utama oleh Yang di-Pertuan Agong ke-16 berhubung pengurangan hukuman penjara dan denda terhadapnya.
Najib juga memohon perintah, jika titah itu wujud, semua responden atau seorang daripada mereka perlu melaksanakannya dengan memindahkan beliau serta-merta dari Penjara Kajang ke kediamannya di Kuala Lumpur untuk menjalani baki hukuman penjara di rumah."
https://www.bharian.com.my/berita/nasional/2025/05/1399305/bn-perlu-jawab-sebarang-isu-tular-dalam-tempoh-tiga-jam-ahmad-zahid,BN perlu jawab sebarang isu tular dalam tempoh tiga jam - Ahmad Zahid,"Oleh BERNAMA - Mei 23, 2025 @ 9:14am","KUALA LUMPUR: Barisan Nasional (BN) perlu menjawab sebarang isu yang tular di media sosial terutamanya persepsi negatif mengenai parti itu dalam tempoh tiga jam, kata pengerusinya Datuk Seri Dr Ahmad Zahid Hamidi.
Beliau yang juga Timbalan Perdana Menteri berkata persepsi tidak baik terhadap parti itu perlu ditepis dengan pantas bagi mengelakkan orang ramai mempercayainya sehingga memudaratkan parti.
""Kita kalah pada 2018 apatah lagi pada 2022 kerana pada hemat saya persepsi yang dilemparkan kepada kita itu terlalu berat dan kita tidak menangani persepsi itu dalam tempoh yang dekat.
""Media sosial mesti digunakan sebagai asas utama dan sebarang isu terutamanya persepsi negatif mesti dijawab dalam tempoh tiga jam, kita (sebelum ini) menjawab selepas tiga hari, kadang-kadang lepas 30 hari, ini telah terlekat di minda rakyat walaupun adakalanya tidak betul (persepsi),"" katanya.
ADVERTISEMENT
Beliau berkata demikian dalam ucaptama pada program Better Nation BN Forum keempat bertajuk 'Apa Yang Kita Boleh Belajar Dari PRU Kanada, Singapura, Australia' di sini malam tadi.
Ahmad Zahid yang juga Presiden UMNO berkata BN perlu mempunyai jentera politik moden dan dinamik, yang bijak menggunakan data serta mewujudkan komunikasi dua hala.
Selain itu, beliau berkata BN juga perlu bangkit dengan politik harapan (politics of hope) dan mampu memimpin dengan kestabilan serta dasar sesuai bagi menghadapi Pilihan Raya Umum ke-16 (PRU16) akan datang.
""Politik intelektual mesti diwujudkan kerana rakyat semakin celik dan mahu politik yang mempunyai isi. Kunci kejayaan parti adalah pemulihan terhadap kepercayaan bukan sekadar menambah undi, selain memerlukan model politik pascapolarisasi,"" katanya.
Beliau berkata BN juga perlu belajar daripada keputusan PRU di Kanada, Singapura dan Australia yang menyaksikan parti membentuk kerajaan adalah parti yang berdepan dengan pelbagai cabaran namun kekal memerintah.
""Kemenangan ini berlandaskan kepada pendekatan berbeza bukan lagi pendekatan yang konvensional dan konservatif, mereka tidak boleh lari daripada menggunakan media sosial sebagai mod komunikasi,"" katanya.
Tambah beliau BN juga perlu membina naratif baharu yang menyentuh keresahan rakyat terutamanya soal kenaikan harga barang, perumahan, pekerjaan dan masa depan anak-anak.
Ahmad Zahid berkata keutamaan terhadap kesejahteraan rakyat bukan hanya retorik tetapi perlu diterjemahkan menerusi agenda yang mesti dilaksanakan untuk tempoh lima tahun akan datang. – BERNAMA"
https://www.bharian.com.my/berita/nasional/2025/05/1399300/sprm-cadang-lucut-hak-harta-rm2-bilion-tak-diisytihar-tun-daim,"SPRM cadang lucut hak, harta RM2 bilion tak diisytihar Tun Daim","Oleh BERNAMA - Mei 23, 2025 @ 9:00am","PUTRAJAYA: Suruhanjaya Pencegahan Rasuah Malaysia (SPRM) sedang mempertimbangkan cadangan untuk melucut hak pemilikan harta tidak diisytiharkan bekas Menteri Kewangan Allahyarham Tun Daim Zainuddin dianggarkan lebih RM2 bilion.
Ketua Pesuruhjaya SPRM, Tan Sri Azam Baki berkata lapan kertas siasatan telah dibuka berdasarkan maklumat baharu yang diterima daripada agensi luar berkaitan harta pemilikan Daim serta keluarga dan proksi.
""Jadi maklumat terbaharu menunjukkan pemilikan aset arwah Tun Daim, keluarganya dan sekutunya tidak diisytiharkan kepada kami (SPRM) semasa siasatan yang kita jalankan pada 2023.
""Aset berkenaan sekiranya benar tidak diisytiharkan dan adalah satu kesalahan di bawah akta kami (Akta Suruhanjaya Pencegahan Rasuah Malaysia 2009), walaupun dengan ketiadaan Tun Daim lagi kita akan mencadangkan untuk dilucut hak kepada kerajaan.
""Ia terpulang kepada Timbalan Pendakwa Raya sama ada bersetuju atau tidak tetapi kita ke arah itu sebenarnya,"" katanya pada sidang media semalam.
Azam berkata pihaknya juga sedang berhubung dengan pihak berkuasa luar negara seperti Switzerland dan United Kingdom berhubung bukti pemilikan aset bekas menteri kewangan itu.
Ketika ditanya pemberita sama ada harta itu termasuk Menara Ilham yang dikatakan milik keluarga Daim, Azam berkata: ""Anda teka sendiri, tapi saya boleh katakan banyak aset, mencecah hingga RM2 bilion.""
Beliau berkata pada masa ini pegawai penyiasat sedang menyiapkan kertas siasatan dengan memanggil saksi bagi dipastikan sama ada harta tersebut diperoleh secara betul atau sebaliknya.
""Jadi, dalam kes ini saya telah memberi tempoh lebih kurang dua bulan kepada pegawai penyiasat untuk menyiapkan siasatan,"" katanya. – BERNAMA"
https://www.bharian.com.my/berita/nasional/2025/05/1399298/peguam-persoal-kenyataan-azam-baki-pamela-ling-bukan-suspek,"Peguam persoal kenyataan Azam Baki, Pamela Ling bukan suspek","Oleh Safeek Affendy Razali - Mei 23, 2025 @ 8:54am","KUALA LUMPUR: Peguam wanita yang hilang ketika dalam perjalanan memberi keterangan berkaitan siasatan kes rasuah kepada Suruhanjaya Pencegahan Rasuah Malaysia (SPRM) pada 9 April lalu, mendakwa suruhanjaya itu melakukan penganiayaan terhadap Datin Seri Pamela Ling Yueh.
Peguam keluarga wanita itu, Sangeet Kaur Deo berkata walaupun Ketua Pesuruhjaya SPRM, Tan Sri Azam Baki semalam menegaskan Pamela bukan suspek, namun dokumen mahkamah dan tindakan SPRM menunjukkan sebaliknya.
Sangeet mempersoalkan kenyataan Azam Baki bahawa Pamela sebagai 'bukan suspek dan tidak pernah dipanggil dengan niat untuk ditahan'.
Menurut Sangeet, terdapat beberapa fakta yang dikemukakan sebagai penafian kepada kenyataan Azam Baki.
SPRM memohon dan mendapatkan waran tangkap daripada Mahkamah Majistret Johor Bahru, bertarikh 2 Disember 2024.
""Penahanan di pintu masuk negara pada 8 Januari 2024, yang mana Pamela diserahkan oleh Biro Siasatan Amalan Rasuah Singapura (CPIB) kepada SPRM di pintu sempadan Malaysia-Singapura. Beliau kemudiannya dibawa ke pejabat SPRM Johor Bahru dalam keadaan bergari, sebelum dipindahkan ke ibu pejabat SPRM di Putrajaya dan dikurung dalam lokap semalaman,"" katanya dalam kenyataan.
Sangeet berkata, notis penahanan dikeluarkan yang mana Pamela diberikan notis di bawah Seksyen 72(3), Akta Pencegahan Pengubahan Wang Haram, yang secara jelas menyatakan beliau telah ditahan.
""Keesokan harinya, beliau dibawa ke Mahkamah Majistret dan dikenakan perintah reman selama tiga hari,"" katanya.
Selepas tamat reman, Pamela dibebaskan dengan jaminan SPRM sebanyak RM35,000 dan diwajibkan melapor diri setiap bulan.
""Pamela turut dikenakan sekatan perjalanan, termasuk permohonan untuk pulang menjaga anak yang sakit ditolak.
""Tindakan SPRM bukan sahaja bertentangan dengan kenyataan rasmi Ketua Pesuruhjaya itu, malah dianggap sebagai bentuk intimidasi dan penyalahgunaan kuasa,"" katanya.
Beliau menyatakan, Mahkamah Tinggi Kuala Lumpur baru-baru ini telah memberikan kebenaran untuk mencabar waran tangkap serta sekatan perjalanan tersebut.
Sangeet turut menggesa Azam Baki tampil menjelaskan siapa yang sebenarnya mengarahkan penahanan dan layanan sedemikian terhadap Pamela, memandangkan beliau hanya seorang saksi yang memberikan kerjasama penuh.
""Tindakan seumpama ini hanya menghakis kepercayaan rakyat terhadap institusi penguatkuasaan,"" katanya."
https://www.bharian.com.my/berita/nasional/2025/05/1399293/mesyuarat-jawatankuasa-wakil-tetap-ke-asean-berlangsung-menjelang,Mesyuarat jawatankuasa wakil tetap ke ASEAN berlangsung menjelang Sidang Kemuncak ASEAN Ke-46,"Oleh BERNAMA - Mei 23, 2025 @ 8:36am","KUALA LUMPUR: Mesyuarat Jawatankuasa Perwakilan Tetap ke ASEAN (CPR) akan berlangsung di sini hari ini menjelang Sidang Kemuncak ASEAN ke-46 di Pusat Konvensyen Kuala Lumpur (KLCC).
Mesyuarat peringkat tinggi itu akan menghimpunkan wakil-wakil tetap ASEAN, Duta Besar Timor-Leste dan Timbalan Setiausaha Agung Komuniti Politik-Keselamatan ASEAN (APSC).
Ia akan diikuti dengan siri mesyuarat persediaan yang terdiri daripada Mesyuarat Persediaan Pegawai Kanan ASEAN (Prep-SOM), Mesyuarat Persediaan SOM ASEAN-Majlis Kerjasama Teluk (GCC) dan Mesyuarat Persediaan ASEAN-GCC-China.
Prep-SOM ialah mesyuarat penyelarasan utama, diadakan sebelum Mesyuarat Pegawai-pegawai Kanan (SOM) dan mesyuarat peringkat menteri atau sidang kemuncak, yang amat penting bagi menyenaraikan semua butiran, sebelum berlangsung rundingan atau pengumuman rasmi.
Pada sebelah malamnya pegawai-pegawai kanan ASEAN dijadual menghadiri majlis makan malam, yang dihoskan oleh Ketua Setiausaha Kementerian Luar Datuk Seri Amran Mohamed Zin sebagai sebahagian daripada program rasmi sidang kemuncak itu di Estate Federal Hill, Bukit Damansara.
Turut dijadualkan hadir ialah timbalan setiausaha agung APSC, pegawai-pegawai kanan dari Timor-Leste, serta wakil dari Majlis Kerjasama Teluk (GCC) dan China.
Sidang kemuncak ASEAN tahun ini menandakan satu peristiwa penting kerana ia menampilkan Sidang Kemuncak ASEAN-GCC ke-2 dan Sidang Kemuncak ASEAN-GCC-China yang pertama, mencerminkan perkongsian ASEAN yang semakin meningkat dengan rantau penting lain.
Menteri Luar Datuk Seri Mohamad Hasan semasa lawatannya ke Arab Saudi pada Disember tahun lalu dipetik berkata Sidang Kemuncak ASEAN-GCC-China adalah untuk membentuk pakatan tiga hala yang berpengaruh dan membuka potensi besar untuk kerjasama pelbagai hala merentas sektor.
Ketiga-tiga blok itu mempunyai kekuatan unik mereka yang boleh dimanfaatkan melalui kerjasama yang efektif.
GCC blok Teluk terdiri daripada enam negara anggota: Arab Saudi, Emiriah Arab Bersatu, Qatar, Kuwait, Bahrain dan Oman.
Sebelum ini Perdana Menteri Datuk Seri Anwar Ibrahim ketika menggariskan visi strategik untuk fasa pertumbuhan ASEAN seterusnya berkata, integrasi ekonomi yang lebih kukuh, pengembangan perdagangan dan ketersambungan tenaga rentas sempadan akan menjadi tonggak utama di bawah kepengerusian ASEAN Malaysia tahun ini.
Ketika menjawab soalan mengenai hala tuju blok serantau itu di tengah-tengah persaingan geopolitik global yang semakin meningkat, Anwar berkata Malaysia berazam untuk memacu ASEAN melangkaui peranan tradisinya sebagai platform neutral ke arah menjadi kuasa yang lebih padu dan dipacu nilai di Indo-Pasifik.
""Sebagai sebahagian daripada teras kita pada tahun ini, kita beri tumpuan kepada usaha mengukuhkan kesepaduan ASEAN, meningkatkan minat ekonomi dan perdagangan, di samping meningkatkan pelaburan dalam kalangan negara anggota,"" katanya semasa sesi taklimat berkaitan Sidang Kemuncak ASEAN 2025 bersama ketua pengarang media tempatan dan antarabangsa di Kompleks Seri Perdana di Putrajaya, Sabtu lalu.
Sementara itu Menteri Komunikasi Datuk Fahmi Fadzil berkata lebih 1,200 petugas media, termasuk lebih 500 daripada agensi berita antarabangsa, telah mendaftar untuk membuat liputan Sidang Kemuncak ASEAN ke-46 pada 26 dan 27 Mei ini.
Angka itu mencerminkan minat agensi media global dalam sidang kemuncak ini, yang akan dipengerusikan oleh Malaysia.
Bertemakan 'Keterangkuman dan Kemampanan"", ini merupakan kali kelima Malaysia menjadi Pengerusi ASEAN selepas memegang jawatan itu pada 1977, 1997, 2005 dan 2015. – BERNAMA"
https://www.bharian.com.my/berita/nasional/2025/05/1399273/pemilihan-kepimpinan-baharu-pkr-bermula-pagi-ini,Pemilihan kepimpinan baharu PKR bermula pagi ini,"Mohamed Farid Noh - Mei 23, 2025 @ 7:38am","JOHOR BAHRU: Kongres Nasional Parti Keadilan Rakyat (PKR) 2024/2025 pagi ini tertumpu kepada proses pemilihan kepimpinan baharu parti bagi sesi 2025-2028.
Proses bagi memilih kepimpinan Majlis Pimpinan Pusat (MPP), Majlis Pimpinan Angkatan Muda Keadilan (AMK) Pusat dan Majlis Pimpinan Wanita Pusat itu bermula 8 pagi dan berakhir 5 petang, membabitkan keseluruhan 32,030 pengundi secara fizikal dan dalam talian.
Ia akan dijalankan menerusi dua kaedah, iaitu secara pengundian fizikal oleh perwakilan Kongres Pusat, Kongres AMK Pusat dan Wanita Pusat, masing-masing di Berjaya Waterfront Hotel dan Pusat Konvensyen Danga Bay di sini.
Bagi Sabah dan Sarawak, pengundian fizikal akan dilaksanakan di Pusat Teknologi dan Komersial Antarabangsa (ITCC) di Penampang serta Pusat Konvensyen Penview di Kuching.
Sementara itu, perwakilan biasa dan perwakilan tambahan bagi Kongres Pusat, AMK Pusat dan Wanita Pusat akan mengundi secara dalam talian pada masa sama menerusi aplikasi ADIL.
Presiden PKR, Datuk Seri Anwar Ibrahim dijangka mengundi secara fizikal di Berjaya Waterfront Hotel, Stulang, kira-kira jam 12 tengah hari ini.
Pengerusi Jawatankuasa Pemilihan Pusat (JPP), Datuk Seri Dr Zaliha Mustafa, semalam memaklumkan keputusan pemilihan MPP PKR akan diketahui seawal-awalnya jam 9 malam ini.
Keputusan awal itu berkemungkinan diumumkan selepas selesai ucapan perasmian, Datuk Seri Anwar Ibrahim, pada Kongres Nasional PKR 2025.
Pemilihan kali ini menyaksikan seramai 251 calon menawarkan diri bertanding dalam pemilihan, merangkumi 104 pencalonan bagi MPP, 85 calon bagi Majlis Pimpinan AMK dan 62 bagi Majlis Pimpinan Wanita.
Perdana Menteri Datuk Seri Anwar Ibrahim tidak dicabar bagi jawatan Presiden, manakala jawatan Timbalan Presiden menyaksikan pertembungan satu lawan satu antara Nurul Izzah Anwar dan Menteri Ekonomi Datuk Seri Rafizi Ramli selaku penyandang.
Bagi jawatan Naib Presiden pula, 12 ahli telah mengemukakan pencalonan masing-masing, termasuk empat penyandang, iaitu Nik Nazmi Nik Ahmad (Menteri Sumber Asli dan Kelestarian Alam), Chang Lih Kang (Menteri Sains, Teknologi dan Inovasi), Datuk Seri Aminuddin Harun (Menteri Besar Negeri Sembilan) dan Menteri Besar Selangor Datuk Seri Amirudin Shari.
Sementara itu, Timbalan Ketua AMK Muhammad Kamil Abdul Munim yang juga Setiausaha Politik kepada Menteri Kewangan turut tidak dicabar bagi jawatan Ketua AMK, manakala jawatan Ketua Wanita PKR menyaksikan pertembungan satu lawan satu antara Fadhlina Sidek yang juga Menteri Pendidikan dengan Ahli Parlimen Ampang Rodziah Ismail.
Semalam, Pengerusi Jawatankuasa Pemilihan Parti (JPP) Datuk Seri Dr Zaliha Mustafa berkata keputusan pemilihan kepimpinan baharu dijangka diketahui paling awal malam ini atau 2.30 petang, esok.
Selain itu, Kongres AMK dan Wanita turut memulakan kongres masing-masing pagi ini dengan ucapan dasar Ketua AMK Adam Adli Abdul Halim dan Ketua Wanita Fadhlina Sidek, diikuti sesi perbahasan sebelum penggulungan oleh Setiausaha, Naib Ketua, Timbalan Ketua dan Ketua Sayap.
Pada 9.25 malam, Anwar dijadual merasmikan Kongres Nasional PKR 2024/2025 di Pusat Konvensyen Antarabangsa Persada di sini, dengan dihadiri barisan kepimpinan parti dan perwakilan."
https://www.bharian.com.my/berita/nasional/2025/05/1399260/gong-dipalu-di-pbakl-lahirkan-rakyat-minda-kelas-pertama,Gong dipalu di PBAKL lahirkan rakyat minda kelas pertama,"Mei 23, 2025 @ 7:19am","Hari ini, gong penganjuran Pesta Buku Antarabangsa Kuala Lumpur (PBAKL) 2025, sekali lagi dipalu untuk meraikan budaya buku dan membaca yang menjadi asas kepada peradaban maju serta masyarakat berilmu. Tentu pesta buku yang kini berusia 42 tahun itu, besar sumbangannya hingga turut diiktiraf antara 12 festival sastera terbaik dunia oleh portal Zicasso dari Silicon Valley, sebaris dengan Edinburgh, Frankfurt, Hay-on-Wye dan Jaipur.
Malah, penganjuran PBAKL memperkukuh peranan Malaysia sebagai hab hak cipta dan penerbitan serantau melalui inisiatif seperti Asian Rights Fair (ARF). Selari dengan perkembangan teknologi, penggunaan teknologi kecerdasan buatan (AI) dalam padanan hak cipta antarabangsa membuktikan pesta buku ini turut dipacu di atas landasan digital masa kini.
Lebih penting, PBAKL memperlihatkan penyelarasan kemas antara dasar kerajaan dengan dukungan akar umbi. Setiap tahun, peruntukan dalam Belanjawan tidak lagi disalurkan secara tidak langsung, sebaliknya terus menyokong ekosistem buku, termasuk untuk tahun ini mencecah RM50 juta. Ini bukan sekadar angka, sebaliknya isyarat komitmen pentadbiran Perdana Menteri, Datuk Seri Anwar Ibrahim bahawa buku, ilmu dan wacana bukan lagi aksesori pembangunan, tetapi nadi kepada dasar negara.
Jika pendekatan kerajaan itu ibarat curahan dari atas ke bawah, maka sambutan masyarakat pula adalah denyut dari bawah ke atas. Gabungan dua aliran ini bertemu di titik simpul PBAKL. Di sinilah ilmuwan, sarjana, pemikir, sasterawan dan seniman, penulis, penyair, penterjemah, penerbit, penjual serta setiap entiti dalam rantaian ekonomi buku bersama-sama pembaca berhimpun dalam satu festival ilmu. Jelas, kita berada pada landasan terbaik untuk mengangkat Malaysia bukan sahaja sebagai negara maju dari segi ekonomi, tetapi dihuni rakyat berminda kelas pertama.
Namun, kita tidak boleh alpa. Perjalanan baru sahaja memasuki bab awal. Pembinaan masyarakat berilmu perlu didirikan menerusi struktur naratif lengkap, dari pendahuluan menuju ke puncak dengan kita masih berada di plot menaik yang penuh dengan cabaran. Kita belum sampai ke noktah terakhir.
Justeru, kita perlu lebih banyak watak dan penggerak yang pastinya tidak boleh diserahkan hanya kepada Kementerian Pendidikan (KPM) dan Kementerian Pendidikan Tinggi (KPT) atau badan dan agensi yang sinonim dengan buku. Hakikatnya, tanggungjawab memupuk budaya membaca tidak boleh terpaku hanya pada entiti yang lazimnya dikaitkan dengan buku, sebaliknya kementerian lain, syarikat berkaitan kerajaan (GLC) dan korporat perlu menjadikan buku sebahagian tanggungjawab sosial korporat (CSR) mereka.
Apa salahnya jika GLC dan syarikat korporat menaja penerbitan buku dan program menyuburkan budaya membaca, membina perpustakaan untuk generasi muda dari keluarga miskin bandar hingga desa di Semenanjung, Sabah dan Sarawak atau sekurang-kurangnya menyediakan baucar dan hadiah buku? Generasi muda kelompok ini dahagakan akses bahan bacaan berkualiti seperti dibuktikan dalam pengagihan Baucar Buku MADANI tahun lalu.
Kita harapkan gema paluan gong di PBAKL di Pusat Dagangan Dunia (WTC) Kuala Lumpur itu sampai ke hati semua, masing-masing cuba mencatat sejarah tersendiri dalam menghidupkan budaya membaca hingga rakyat kita berminda kelas pertama."
https://www.bharian.com.my/berita/nasional/2025/05/1399251/asean-perlu-berani-atasi-halangan-dagangan-tingkatkan-pertumbuhan,ASEAN perlu berani atasi halangan dagangan tingkatkan pertumbuhan PMKS,"Mei 23, 2025 @ 7:01am","KUALA LUMPUR: ASEAN perlu mengambil langkah berani menangani cabaran perdagangan utama melalui perjanjian yang boleh dikuatkuasakan bagi mengurangkan halangan bukan tarif, memperluas pengiktirafan bersama, serta mempercepat pelaksanaan ASEAN Single Window bagi perusahaan mikro, kecil dan sederhana (PMKS).
Dalam satu kenyataan, Presiden Persatuan Perusahaan Kecil dan Sederhana Malaysia (SAMENTA) William Ng, berkata tahap perdagangan intra-ASEAN yang masih rendah mendatangkan kerugian terutamanya memandangkan kedudukan geografi Malaysia yang strategik dan hubungan budaya yang rapat.
""Bagi PMKS, perdagangan dalam ASEAN seharusnya menjadi langkah paling mudah ke arah pengantarabangsaan. Namun begitu, mereka berdepan pelbagai halangan bukan tarif yang menjadikan perdagangan rentas sempadan tidak cekap dan mahal.
""Ini termasuk ketidakseragaman pelabelan produk dan piawaian keselamatan antara negara anggota, proses pelepasan kastam yang rumit dan belum didigitalkan sepenuhnya, serta peraturan kesihatan dan fitosanitari yang tidak diselaraskan dengan baik dalam sektor agromakanan,"" katanya semalam.
William turut berkongsi bahawa perbezaan dalam sistem pelesenan dan pensijilan dalam sektor perkhidmatan seperti logistik dan runcit turut menjadi halangan besar.
Beliau berkata rantaian bekalan global kini sedang mengalami penjajaran semula apabila syarikat-syarikat cuba mengurangkan kebergantungan kepada satu negara sahaja, seperti yang dilihat dalam strategi ""China Plus One"".
Pada masa sama, beliau berkata ketegangan yang semakin meningkat antara kuasa besar dunia, termasuk konflik perdagangan Amerika Syarikat-China, serta perpecahan ekonomi yang semakin ketara mewujudkan risiko dan peluang kepada ASEAN.
""Inilah masa terbaik untuk ASEAN tampil sebagai blok yang bersatu, berkecuali, dan mesra perniagaan yang mampu menarik pelaburan global, menyerap perubahan dalam rantaian bekalan, serta memenuhi mandat baharu dalam sektor pembuatan.
""Namun untuk mencapai matlamat ini, kita mesti memperkukuh keupayaan PMKS agar dapat menjadi pembekal, rakan niaga, dan inovator yang boleh dipercayai. Sekiranya PMKS terus dipinggirkan dalam peralihan ini, ASEAN berisiko menghadapi dualisme ekonomi yang lebih mendalam dan jurang ketaksamaan yang melebar,"" katanya.
Beliau juga menegaskan bahawa dalam dunia yang semakin tidak seimbang dari segi kuasa, ASEAN perlu berwaspada terhadap peningkatan perlindungan perdagangan dan memastikan akses pasaran timbal balik terus dipertahankan.
Meskipun syarikat besar mungkin mempunyai sumber untuk menyesuaikan diri atau melobi, PMKS lazimnya menjadi pihak pertama yang terjejas akibat pelaksanaan tarif mendadak, kuota, atau larangan import secara tiba-tiba.
""ASEAN mesti bertindak proaktif dalam pertahanan perdagangan agar PMKS kita tidak menjadi mangsa keadaan dalam pertikaian ekonomi global,"" katanya.
– BERNAMA"
https://www.bharian.com.my/berita/nasional/2025/05/1399242/bertanding-kerana-berita-rafizi-kosongkan-pejabat-nurul-izzah,Bertanding kerana 'berita' Rafizi kosongkan pejabat - Nurul Izzah,"Oleh Suzalina Halid - Mei 23, 2025 @ 12:02am","KUALA LUMPUR: Naib Presiden PKR, Nurul Izzah Anwar mengakui gesaan untuk beliau bertanding jawatan Timbalan Presiden parti itu berlaku susulan 'berita' bahawa Menteri Ekonomi, Datuk Seri Rafizi Ramli mengambil cuti dan sudah mengosongkan pejabatnya, ketika menuju pemilihan parti.
Nurul Izzah berkata, berikutan kemungkinan kekosongan kepimpinan itu menggusarkan ramai pihak terutamanya anggota dan pimpinan PKR wujud gesaan supaya beliau menawarkan diri sebagai calon Timbalan Presiden.
""Tatkala saya menerima berita bahawa Rafizi mengambil cuti dan sudah mengosongkan pejabatnya, saya ketika itu masih berada di India bagi menghadiri jemputan sebuah persidangan antarabangsa.
""Kepimpinan parti turut dimaklumkan mengenai sepucuk surat peletakan jawatan yang sudahpun disediakan.
""Ketika itu, timbul kebimbangan bahawa beliau mungkin tidak akan bertanding jawatan Timbalan Presiden sekali gus menambahkan keresahan mengenai potensi kekosongan kepimpinan,"" katanya melalui kenyataan di Facebook, hari ini.
Nurul Izzah akan berdepan Rafizi yang juga penyandang Timbalan Presiden PKR pada pemilihan yang berlangsung Sabtu ini.
Sebelum ini, timbul dakwaan Rafizi akan meletakkan jawatan selepas mengambil cuti sebagai menteri Kabinet ketika musim pemilihan berlangsung.
Pada masa sama, Nurul Izzah berkata, gesaan untuk dirinya bertanding disokong oleh 201 daripada 220 cabang parti.
Beliau berkata, kebimbangan kekosongan jawatan itu juga timbul susulan beberapa siri kekalahan pada peringkat cabang yang membabitkan pimpinan yang sehaluan dengan Rafizi, serta pimpinan lain pada peringkat akar umbi.
""Hanya pada hari terakhir penamaan calon, Rafizi mengumumkan pencalonannya, selepas saya menyambut seruan yang diberikan,"" katanya.
Nurul Izzah mengakui kritikan Rafizi terhadap keputusan pemilihan cabang 'mencerminkan suara banyak cabang yang menyaksikan perubahan terhadap status quo'.
Beliau berkata, setiap kebimbangan dan isu yang dibangkitkan oleh calon mesti disemak dan ditangani dengan teliti oleh jawatankuasa pemilihan parti (JPP).
""Walaupun audit antarabangsa sudah dijalankan bagi menyiasat kebimbangan yang dibangkitkan, ia amat penting untuk penambahbaikan terhadap proses pemilihan dilaksanakan bagi menjawab kebimbangan itu dan mengurangkan defisit kepercayaan yang wujud.
""Langkah tegas sebegini serta penambaikan lanjutan penting dalam membantu mewujudkan budaya kebertanggungjawaban, ketelusan dan perpaduan, nilai yang sering ditekankan oleh kepimpinan tertinggi parti,"" katanya.
Jika diberikan amanah terbabit, Nurul Izzah berkata, beliau terbuka dan bersedia untuk bekerjasama dengan Rafizi demi memperkukuhkan parti.
""Begitu juga sebaliknya, andai mandat diberikan kepada Rafizi, beliau akan tetap bersama, mendukung usaha membina PKR yang lebih kuat dan bersatu.
""Saya tahu kita punyai perbezaan pendapat. Namun hakikatnya, kita juga berkongsi begitu banyak persamaan daripada segi cita-cita dan semangat perjuangan. Rafizi akan sentiasa menjadi sahabat saya. Kita pernah bersama melawan kebobrokan rasuah dan penyalahgunaan kuasa. Kita berjuang demi reformasi.
""Kita tidak punya apa-apa seperti apa yang kita ada pada hari ini, tetapi saat itu, kita tahu kita sedang melakukan sesuatu yang penting dan bermakna, dengan kelapangan yang sentiasa mengisi hati kita, walau ranjaunya di mana-mana.
""Dalam kita berhadapan dengan cabaran dalaman dan dilema sebagai sebuah parti dalam kerajaan, kita perlu menyatukan kekuatan yang membawa kebaikan. Kita raikan kepelbagaian ini, selagi mana semangat perjuangan reformasi terus dibawa,"" katanya.
Nurul Izzah berkata, beliau bersetuju bahawa dirinya dan Rafizi harus menjauhi budaya berpuak, atau kecenderungan kepada sanjungan dan kepentingan diri dengan juga merangkul kekuatan yang tidak semestinya menyokong mereka."
https://www.bharian.com.my/berita/nasional/2025/05/1399236/bulatkan-tekad-luruskan-niat-adam-adli,"'Bulatkan tekad, luruskan niat' - Adam Adli","Oleh Mohamed Farid Noh dan Izz Laily Hussein - Mei 22, 2025 @ 11:39pm","JOHOR BAHRU: Ahli Parti Keadilan Rakyat (PKR) diingatkan supaya membulatkan tekad dan meluruskan niat dalam mencapai apa sahaja keputusan terbaik pada Kongres Nasional 2025 serta pemilihan parti kali ini.
Ketua Angkatan Muda Keadilan (AMK) Malaysia, Adam Adli Abdul Halim berkata, sebagai satu komponen penting dalam kerajaan, setiap perkara yang dilaksanakan parti akan memberi kesan kepada masyarakat.
Beliau berkata, apa yang bakal dicapai, akhirnya adalah untuk mendapatkan hasil idea terbaik bagi menghadirkan pemimpin terbaik yang mana itu yang hendak dipersembahkan kepada rakyat.
""Kita boleh berkongres dan angkat semula setiap isu dan agenda dalaman, namun kita juga tahu, setiap tutur kata, perkataan, isu dan agenda yang kita bentangkan termasuk ideologi yang diketengahkan, jadi satu perkara yang beri kesan pada masyarakat.
""Masyarakat mahu tahu apa jenis anak muda yang parti sedang siapkan untuk pimpin negara, mereka nak tahu kedudukan wanita dalam negara yang parti kita angkat, mereka nak tahu apa yang parti ini perjuangkan atau kita dah alpa lepas mendapat kuasa.
""Jadi, wajar untuk kita tanya diri kita apa kita benar-benar sedia beri jawapan kepada masyarakat. Bulatkan tekad kita, luruskan niat kita, apa sekali pun kita bakal persmbahkan atau apa keputusan kita, pastikan letak atas asas niat yang betul,"" katanya ketika berucap pada Majlis Perasmian Bersama Kongres AMK dan Wanita PKR di sini, hari ini.
Hadir menyempurnakan majlis itu, Setiausaha Agung PKR, Dr Fuziah Salleh dan turut hadir, Ketua Wanita PKR, Fadhlina Sidek.
Mengulas lanjut, Adam Adli yang juga Timbalan Menteri Belia dan Sukan berkata, penganjuran kongres dan pemilihan parti kali ini diharapkan bukan sekadar untuk melunaskan tanggungjawab kepada parti, tetapi harus dijadikan simbol keyakinan terhadap perjuangan parti selama ini.
""Saya harap pertemuan kita dalam kongres kali ini lebih daripada satu formaliti, lebih dari sekadar lunaskan tanggungjawab, sebaliknya jadikan ia satu simbol keyakinan kita terhadap perjuangan kita, tentang kebersamaan dan solidariti kita dalam menongkah perjalanan kita selama ini.
""Kongres ini sebenarnya satu peluang untuk kita bulatkan tekad kita. Ditambah kita bawa sekali dengan pemilihan parti.
""Kita tak boleh lari, kita kena akui ada cabaran di hadapan kita, cabaran kita buat keputusan, cabaran kita tetapkan hala tuju parti dan cabaran untuk kita sediakan jawapan kepada persoalan rakyat di luar sana,"" katanya."
https://www.bharian.com.my/berita/nasional/2025/05/1399232/segera-bertaut-kembali-selepas-selesai-pemilihan-mpp-fadhlina,'Segera bertaut kembali selepas selesai pemilihan MPP' - Fadhlina,"Oleh Mohamed Farid Noh dan Izz Laily Hussein - Mei 22, 2025 @ 11:18pm","JOHOR BAHRU: Semua anggota parti dan perwakilan diminta segera bertaut kembali selepas pemilihan Majlis Pimpinan Pusat (MPP) selesai diadakan esok.
Ketua Wanita PKR, Fadhlina Sidek, berkata ia sangat penting bagi memastikan parti kembali diperkukuhkan dan hubungan dieratkan semula.
""Kita kini berada di fasa akhir pemilihan, saya sekali membuat seruan bahawa parti ini adalah keutamaan kita.
""Parti ini perlu dibina bersama kekuatan semua kerana kita semua adalah Keadilan.
""Semangat keluarga yang tinggi dan ukhwah mengatasi kepentingan peribadi.
""Setiap kali episod biduk berlalu kiambang pasti akan bertaut semula, kerana kita akan berdiri dengan semangat kita cintakan Keadilan,"" katanya.
Beliau berkata demikian ketika berucap pada perasmian bersama Kongres Nasional Angkatan Muda Keadilan (AMK) dan Wanita PKR 2025, di sini, hari ini.
Hadir sama, Setiausaha Agung PKR, Dr Fuziah Salleh, Ketua AMK Adam Adli Abdul Halim; Ketua Wanita PKR, Fadhlina Sidek, Ketua Penerangan PKR, Datuk Fahmi Fadzil dan Pengerusi Jawatankuasa Pemilihan Pusat (JPP), Datuk Seri Dr Zaliha Mustafa.
Mengulas lanjut, Fadhlina yang juga Menteri Pendidikan turut mengaitkan madah pujangga berbahasa Arab supaya hubungan sesama anggota parti sentiasa dieratkan semula walaupun apa yang berlaku.
""Madah pujangga yang sering saya sangat ingat, bahawa kita tak boleh berlebihan dalam sesuatu perkara dan sentiasa mengungkapkan kebenaran.
""Madah itu adalah ketika kamu mencintai seseorang, cintailah dia dengan sederhana kerana satu hari kamu mungkin membencinya, jika kamu membencinya ketika ini bersederhanalah membencinya, kerana mungkin satu hari nanti kamu akan mencintainya,"" katanya.
Dalam pada itu, Fadhlina berkata Kongres Nasional PKR 2025 diadakan ketika PKR menerajui kerajaan, ketika ini.
Katanya, Kerajaan Perpaduan kini memasuki usia dua tahun menuju tiga tahun sebagai sebahagian Kerajaan MADANI.
""Kita rakamkan bagi pihak MPP dan Wanita ucapan terima kasih buat semua anggota PKR dan seluruh akar umbi PKR yang memungkinkan ini berlaku.
""Khususnya kepada yang menyambut, mendukung dan menenangkan Ahli Parlimen kita untuk menjadi sebahagian Kerajaan MADANI.
""PKR yang kini mencapai usia 27 tahun perlu berdiri sebagai parti kuat dan selesaikan masalah rakyat, mewakili suara rakyat selain melahirkan pimpinan akar umbi yg kuat supaya kehadiran kita benar-benar dirasai dalam denyut masyarakat,"" katanya."
https://www.bharian.com.my/berita/nasional/2025/05/1399228/pemilihan-mpp-persaingan-adik-beradik-bukan-sebagai-medan-melawan,"'Pemilihan MPP persaingan adik-beradik, bukan sebagai medan melawan musuh' - Fuziah","Oleh Mohamed Farid Noh - Mei 22, 2025 @ 11:00pm","JOHOR BAHRU: Anggota PKR diingatkan tidak membawa agenda peribadi sekali gus 'menebuk' kapal parti, kerana ia hanya membawa kehancuran terhadap apa yang sudah dibina.
Setiausaha Agung PKR, Dr Fuziah Salleh, berkata ia penting kerana jika kapal parti ditebuk dan karam kerana agenda berkenaan, ia hanya akan membawa kehancuran kepada semua.
Katanya, pemilihan Majlis Pimpinan Pusat (MPP) seharusnya menjadi persaingan adik-beradik, bukan sebagai medan melawan musuh.
Beliau berkata, selepas kongres selesai semua anggota parti diminta bertaut kembali, berdamai (reconcile) dan bersatu padu (reconsolidate) selain bergerak sebagai satu pasukan, bersatu hati dan mengenepikan perbezaan yang ada.
""Ini pesanan saya, bawalah politik nilai, setuju tak setuju, tidak mengapa, kita adik beradik,
kita bukan melawan musuh.
""Bawalah politik baharu, politik nilai, politik khidmat, politik akhlak dan politik kenegaraan. Bawalah nilai yang baik. Kita boleh berbeza pendapat, boleh 'agree to disagree'.
""Ini parti kita, kita berada dalam kapal yang bawa ke destinasi kita. Jika kita bawa agenda peribadi dan tebuk kapal ini maka semua akan tenggelam, siapa nak tampal?.
""Seorang tebuk lubang, semua karam. Jangan ambik ringan, bukan mudah nak bina kapal dan pastikan ia selamat. Jika karam, bukan yang tebuk lubang sahaja karam, tapi semua akan karam sekali,"" katanya.
Beliau berkata demikian ketika merasmikan perasmian bersama Kongres Nasional Angkatan Muda Keadilan (AMK) dan Wanita PKR 2025, di sini, hari ini.
Hadir sama, Ketua Wanita PKR, Fadhlina Sidek; Ketua AMK Adam Adli Abdul Halim; Ketua Penerangan PKR, Datuk Fahmi Fadzil dan Pengerusi Jawatankuasa Pemilihan Pusat (JPP), Datuk Seri Dr Zaliha Mustafa.
Mengulas lanjut, Fuziah yang juga Timbalan Menteri Perdagangan Dalam Negeri dan Kos Sara Hidup berkata, anggota parti perlu menginsafi PKR sebelum ini pernah dihina dan dianggap sebagai parti nyamuk sebelum berjaya menerajui Kerajaan Perpaduan, ketika ini.
""Kena ingat, kita pernah dipukul, disembur air, dipenjara dan masuk lokap.
""Kita bina parti ini dengan kesusahan, air mata dan keringat, bukan mudah untuk kita sampai ke tahap ini dan bina keyakinan rakyat.
""Kita pernah dikata parti nyamuk dan tidak boleh bertahan, namun kita terus bertahan dan hari ini kita menjadi kerajaan dan Presiden parti, Datuk Seri Anwar adalah Perdana Menteri.
Beliau seterusnya mengingatkan anggota PKR supaya sentiasa mengingat aku janji dan irkrar parti untuk membangunkan negara, bangsa dan masa depan bukanuntuk diri namun untuk rakyat.
""Tawarkanlah yang terbaik, bawa politik nilai bukan politik tohmahan dan bukan setakat politik retorik,"" katanya.
Dalam pada itu, Fuziah yang juga meminta semua anggota parti supaya tidak leka dan berlengahdalam usaha menghadapi Pilihan Raya Negeri (PRN) yang akan datang, termasuk PRN Sabah dan Sarawak selain Pilihan Raya Umum ke 16 (PRU16).
""Selepas Kongres Nasional Keadilan, PRN Sabah yang bakal berlangsung tidak lama lagi, PRN Sarawak tahun depan dan seterusnya PRU16.
""Dalam menghadapi dua pilihan raya penting itu, parti menuntut semua anggota dan jentera bergerak dengan disiplin tinggi serta tumpuan sepenuhnya.
""Kita adalah Keadilan. Tiga perkara utama iaitu jentera, disiplin dan fokus tidak boleh dipisahkan.
""Kita tidak boleh lagi berlengah atau berkata, 'Oh tak apa, biar orang lain yang buat, kita tak perlu.' Semua perlu bergerak serentak dan bersatu agar kemenangan dapat diraih,"" katanya."
https://www.bharian.com.my/berita/nasional/2025/05/1399226/bn-perlu-naratif-baharu-sentuh-isu-keresahan-rakyat-ahmad-zahid,BN perlu naratif baharu sentuh isu keresahan rakyat - Ahmad Zahid,"Oleh Suzalina Halid - Mei 22, 2025 @ 10:33pm","KUALA LUMPUR: Barisan Nasional (BN) perlu membina naratif baharu dalam menuju Pilihan Raya Umum (PRU) dengan menyentuh isu keresahan rakyat khususnya membabitkan aspek perumahan, pekerjaan dan masa depan anak muda.
Pengerusi BN yang juga Timbalan Perdana Menteri, Datuk Seri Dr Ahmad Zahid Hamidi, berkata PRU bukan mengenai slogan kosong, tetapi naratif yang menyentuh hidup rakyat.
""BN perlu kembali sebagai kekuatan yang mampu memimpin dengan kestabilan dan dasar yang menyelesaikan isu berkenaan.
ADVERTISEMENT
""Kunci kejayaan adalah pemulihan kepercayaan, bukan hanya menambah undi,"" katanya ketika berucap pada 'Better Nation Forum Siri Empat: Apa yang boleh kita pelajari dari PRU Kanada, Singapura dan Australia.
Setiausaha Agung BN yang juga Menteri Pendidikan Tinggi, Datuk Seri Dr Zambry Abdul Kadir menjadi moderator bagi forum terbabit.
Pada masa sama, Ahmad Zahid yang juga Presiden UMNO berkata, Malaysia memerlukan sebuah model politik pasca-polarisasi dengan mempelajarinya dari Australia dan Kanada.
Beliau berkata, berdasarkan model politik itu, ia menunjukkan gabungan rentas parti boleh wujud jika dibina atas nilai bersama.
""BN mesti jadi teras kestabilan nasional, bukan sekadar pencatur politik. Di Kanada pengajarannya ialah naratif 'hope' dan keterangkuman masih relevan jika disampaikan dengan jujur dan bersungguh.
""Pengajaran dari Singapura adalah politik berdasarkan kecekapan dan penyampaian yang konsisten dan Australia ialah adaptasi kepada isu semasa dan suara masyarakat,"" katanya.
Ahmad Zahid berkata, BN juga memerlukan transformasi organisasi dan komunikasi membabitkan jentera politik yang moden dan dinamik dengan menggunakan data, 'microtargetting' dan komunikasi dua hala.
Katanya, selain itu elemen politik intelektual dan bernilai juga penting kerana rakyat semakin celik dan mahukan politik yang berisi di mana pemimpin perlu jadi negarawan, bukan hanya ahli politik.
""Forum yang diadakan bukan hanya untuk belajar dari luar, tetapi untuk bangunkan formula tempatan dengan semangat global.
""BN harus terus meneladani hikmah, memperbaiki pendekatan, dan membina politik nilai,"" katanya."
https://www.bharian.com.my/berita/nasional/2025/05/1399224/lanjut-usia-persaraan-65-tahun-lebih-15000-pembaca-bh-online-kata,"Lanjut usia persaraan 65 tahun: Lebih 15,000 pembaca BH Online kata tak wajar, cadang turun kepada 55 tahun","Oleh Suzalina Halid - Mei 22, 2025 @ 10:32pm","KUALA LUMPUR: Lebih 15,000 pembaca Berita Harian Online menolak cadangan supaya usia persaraan dilanjutkan kepada 65 tahun, berbanding 60 tahun yang dilaksanakan ketika ini.
Berdasarkan undian melalui Facebook Berita Harian Online, sejumlah 15,313 atau mewakili 85 peratus daripada keseluruhan kira-kira 17,500 pembaca yang mengambil bahagian memilih opsyen 'tidak wajar' kepada cadangan melanjutkan usia persaraan itu.
Hanya 1,037 atau mewakili lima peratus bersetuju terhadap cadangan berkenaan melalui hasil undian sehingga jam 7 petang tadi.
Lebih menarik, kebanyakan pembaca Berita Harian Online mencadangkan supaya usia persaraan diturunkan kepada 55 tahun.
Antara komen disampaikan pembaca Berita Harian Online adalah menyifatkan peluang pekerjaan lebih baik diberikan kepada anak muda daripada melanjutkan waktu persaraan.
Pemilik akaun Facebook, Mentari Senja berkata, usia persaraan sepatutnya diturunkan kepada 55 tahun dan bukannya dinaikkan.
""Cadangan saya... 55 tahun itu sudah afdal sangat.. Ramai lagi anak muda yang menanti jawatan bakal pesara tu,"" katanya.
Cadangan itu kemudiannya dipersetujui puluhan pembaca lain melalui komen dengan menyifatkan pekerja mencapai usia 60 tahun sudah kurang produktif.
Pemilik akaun Facebook, Asemah Onggai berkata, peluang perlu diberikan kepada anak muda untuk berkhidmat dalam sektor kerajaan.
Menurut pemilik akaun Facebook Mike Nakeneke pula jika penjawat awam yang hendak menyambung pekerjaan selepas usia pencen yang dicadangkan pada 55 tahun, mereka boleh berbuat demikian melalui tawaran kontrak.
""Setuju untuk pencen wajib umur 55 tahun. Bagi yang hendak sambung itu buat kontrak, tiada kenaikan gaji dari tangga gaji akhir,"" katanya.
Sebelum ini, Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said, dilaporkan berkata kerajaan wajar mempertimbang had usia persaraan di Malaysia dinaikkan daripada 60 kepada 65 tahun.
Azalina berkata, perubahan had usia persaraan itu dilihat wajar kerana ramai dalam kalangan mereka yang berusia 60 tahun ke atas masih aktif.
Sementara itu, Perdana Menteri, Datuk Seri Anwar Ibrahim ketika diminta mengulas isu sama berkata cadangan itu wajar diberi perhatian dan pertimbangan, bagaimanapun menjelaskan ia belum dibawa ke Kabinet untuk dibincangkan oleh Jemaah Menteri."
https://www.bharian.com.my/berita/nasional/2025/05/1399215/pdrm-tubuhkan-pasukan-khas-tangani-isu-jemaah-haji-terkandas,PDRM tubuhkan Pasukan khas tangani isu jemaah haji terkandas,"Oleh Nor Azizah Mokhtar - Mei 22, 2025 @ 9:43pm","KUALA LUMPUR: Polis Diraja Malaysia (PDRM) akan menubuhkan pasukan petugas khas bagi menangani isu jemaah haji yang terkandas menjelang musim haji tahun ini.
Langkah itu dilakukan dengan kerjasama Kementerian Pelancongan, Seni dan Budaya (MOTAC) serta Lembaga Tabung Haji (TH).
Pemangku Pengarah Jabatan Siasatan Jenayah Komersial (JSJK) Bukit Aman, Datuk Seri Muhammed Hasbullah Ali, berkata pasukan itu akan mula beroperasi 30 Mei ini bermula jam 8 pagi dan bertugas secara 24 jam setiap hari.
Menurutnya, pusat operasi pasukan ini akan ditempatkan di Bilik Mesyuarat One Stop Center, Aras 2, Blok B Parking, Terminal Utama, Lapangan Terbang Antarabangsa Kuala Lumpur (KLIA).
""Penubuhan pasukan ini bertujuan untuk menyelaras siasatan, pengurusan dokumentasi termasuklah tindakan tangkapan terhadap individu atau pemilik syarikat yang disyaki terlibat dalam penipuan tawaran haji.
""Segala tindakan akan diambil berdasarkan peruntukan undang-undang sedia ada mengikut kesalahan yang dikenal pasti,"" katanya dalam kenyataan, hari ini.
Tambah beliau, PDRM, MOTAC dan TH masing-masing mempunyai bidang kuasa dan perundangan tersendiri dalam menangani pelbagai bentuk kesalahan berkaitan penipuan haji.
""Oleh itu, penubuhan pasukan ini adalah langkah strategik bagi memastikan setiap aduan berkaitan isu jemaah haji terkandas dapat ditangani secara efisien, teratur dan berkesan,"" katanya.
Dalam pada itu, katanya sebagai langkah pencegahan, bakal jemaah haji dinasihatkan membuat semakan terperinci terhadap pakej haji yang ditawarkan.
""Pastikan syarikat pengendali adalah berdaftar dengan TH sebagai syarikat pengelola jemaah haji yang sah, bagi mengelakkan diri daripada menjadi mangsa penipuan,"" katanya."
https://www.bharian.com.my/berita/nasional/2025/05/1399211/menang-atau-kalah-rafizi-tetap-sahabat-saya-nurul-izzah,"'Menang atau kalah, Rafizi tetap sahabat saya' - Nurul Izzah","Oleh Omar Ahmad - Mei 22, 2025 @ 9:37pm","JOHOR BAHRU: ""Keputusan menang atau kalah (dalam persaingan merebut jawatan Timbalan Presiden PKR), Saudara Rafizi (Datuk Seri Rafizi Ramli) tetap kawan saya,"" kata Nurul Izzah Anwar.
Bagi Nurul Izzah, Rafizi akan sentiasa menjadi sahabatnya walaupun mereka kini bersaing untuk merebut jawatan nombor dua parti.
""Saya menang atau saya kalah, ianya tidak akan impak persahabatan selama ini. Rafizi sahabat saya bukan sahaja dahulu, tetapi sekarang dan sampai bila-bila.
""Mungkin berbeza cara, berbeza mekanisma dan berbeza pendekatan. Tetapi tolong, mahu jadi pemimpin kena buang semua ego dan sahut cabaran,"" katanya ketika berucap pada Grand Finale Bersama Membina Parti Kita di Hotel KSL di sini, petang tadi.
ADVERTISEMENT
Nurul Izzah turut meminta mana-mana pihak yang tewas atau tidak bertanding supaya menjadi pengikut demi kesejahteraan parti dan bukannya memecah-belahkan perpaduan dari dalam.
Beliau mengakui dirinya sendiri tidak mempunyai masalah untuk menjadi seorang pengikut kepada kepimpinan sedia ada apabila tewas dan tidak bertanding (pemilihan).
""Saya sudah beri peluang sepenuhnya sebagai seorang pengikut, saya tidak bertanding pada pemilihan lepas. Jadi saya harapkan semangat sama apabila tiba giliran saya (jika menjadi pemimpin).
""Kita perlu teruskan kerja bersama, jangan terlalu berkira siapa di atas. Apa salahnya jika ambil positif sebarang keputusan yang dicapai bersama.
""Lihat rekod dan prestasi saya, saya bertanding empat kali di kawasan majoriti Melayu, Alhamdulillah saya menang tiga kali. Saya mungkin memilih berdiam diri dan tidak banyak bersuara, tetapi percayalah saya akan lawan hingga hujung,"" katanya.
Rafizi mutakhir ini semakin lantang bersuara dan bersikap tegas, mengkritik beberapa pemimpin atas apa yang didakwanya sebagai kelemahan dalam disiplin dan akauntabiliti kepimpinan parti."
https://www.bharian.com.my/berita/nasional/2025/05/1399209/kematian-teoh-beng-hock-kertas-siasatan-diklasifikasi-nfa-selepas,Kematian Teoh Beng Hock: Kertas siasatan diklasifikasi NFA selepas tiada bukti kukuh - KPN,"Oleh Nor Azizah Mokhtar - Mei 22, 2025 @ 9:26pm","KUALA LUMPUR: Polis Diraja Malaysia (PDRM) mengesahkan kertas siasatan kes kematian Teoh Beng Hock diklasifikasi sebagai 'Tiada Tindakan Lanjut' (NFA).
Ketua Polis Negara, Tan Sri Razarudin Husain, berkata keputusan itu dibuat selepas Pejabat Peguam Negara meneliti keseluruhan keterangan dalam kertas siasatan yang dikemukakan oleh pihak polis.
""Merujuk kepada Perintah Mahkamah Tinggi Kuala Lumpur pada 21 November 2024, kertas siasatan Teoh Beng Hock sudah dirujuk kepada Pejabat Peguam Negara pada 17 April 2025 setelah siasatan dilengkapkan.
""Oleh itu, pada 19 Mei 2025, Pejabat Peguam Negara membuat keputusan supaya kertas siasatan ini di NFA / Kemas Untuk Simpan (KUS),"" katanya kepada BH, hari ini.
Beliau berkata, keputusan itu dibuat setelah meneliti keseluruhan keterangan mendapati tiada bukti yang mencukupi untuk membuktikan apa jua kesalahan terhadap mana-mana individu di bawah undang-undang.
Katanya, notis makluman berhubung keputusan itu dihantar kepada peguam keluarga Teoh Beng Hock, Ramkarpal Singh, menerusi surat dan e-mel bertarikh 20 Mei lalu pada jam 3.58 petang.
Razarudin berkata, notis pemakluman itu dikeluarkan oleh Timbalan Ketua Jabatan Siasatan Jenayah (Siasatan / Perundangan) Selangor selaku Ketua Pasukan Siasatan.
Siasatan semula kes berkenaan dibuat susulan arahan Mahkamah Tinggi Kuala Lumpur pada November tahun lalu agar siasatan dilengkapkan dalam tempoh enam bulan.
Sebelum ini, Pengarah Jabatan Siasatan Jenayah Bukit Aman, Datuk Seri Mohd Shuhaily Mohd Zain memaklumkan siasatan semula memberi tumpuan kepada kesalahan di bawah Seksyen 304 Kanun Keseksaan iaitu menyebabkan kematian tanpa niat.
Beliau turut menjelaskan semua saksi yang relevan, termasuk bekas pegawai Suruhanjaya Pencegahan Rasuah Malaysia (SPRM), dipanggil semula untuk memberi keterangan.
Langkah itu diambil selepas kerajaan pada Julai 2023 bersetuju membuka semula kertas siasatan, sebagaimana diumumkan oleh Perdana Menteri, Datuk Seri Anwar Ibrahim, yang memberi jaminan kes berkenaan akan diselesaikan secara adil dan menyeluruh.
Beng Hock, 30, ketika itu Setiausaha Politik kepada Exco Selangor, Ean Yong Hian Wah, ditemui mati pada 16 Julai 2009 di koridor tingkat lima Plaza Masalam, Shah Alam selepas disoal siasat semalaman oleh SPRM.
Mahkamah Rayuan pada 2014 memutuskan kematiannya disebabkan perbuatan satu atau lebih individu yang tidak dikenali ketika dalam tahanan SPRM."
https://www.bharian.com.my/berita/nasional/2025/05/1399197/malaysia-sambut-baik-kenyataan-bersama-negara-penderma-supaya,Malaysia sambut baik kenyataan bersama negara penderma supaya bantuan ke Gaza disegerakan,"Oleh BERNAMA - Mei 22, 2025 @ 9:13pm","PUTRAJAYA: Malaysia menyambut baik kenyataan bersama dikeluarkan pada 19 Mei oleh Menteri Luar dari 23 negara penderma kepada Palestin, yang menyeru bantuan kemanusiaan ke Gaza disambung semula dengan segera dan mengutuk sepenuhnya tindakan Israel yang terus menghalang bantuan bagi tujuan menyelamatkan nyawa.
Dalam kenyataan hari ini, Kementerian Luar yang juga dikenali Wisma Putra berkata pendirian kolektif itu merupakan langkah kritikal bagi menyuarakan semula isu ""bencana kemanusiaan terburuk dalam sejarah moden dunia yang telah lama sepi"".
""Malaysia menentang sebarang tindakan yang menyebabkan kebuluran orang awam dan menggunakan bantuan kemanusiaan sebagai senjata perang.
""Masyarakat antarabangsa seharusnya bersatu dan bertindak untuk memaksa Israel mematuhi undang-undang antarabangsa dan menjamin akses tanpa sekatan kepada keperluan asas termasuk bekalan makanan, air dan perubatan,"" menurut kenyataan itu.
Malaysia tetap teguh dalam solidaritinya dengan rakyat Palestin dan mengulangi seruan kepada negara yang masih belum mengiktiraf Negara Palestin, untuk berbuat demikian dengan segera.
Pengiktirafan bukan sahaja bersifat simbolik, ia adalah langkah yang diperlukan untuk mengakhiri penjajahan selama berdekad-dekad dan memulihkan hak rakyat Palestin untuk menentukan nasib sendiri, maruah, dan keamanan,"" tambah kenyataan itu.
Wisma Putra turut mengingatkan tanpa kehendak politik, tiada penyelesaian, hanya kitaran berterusan keganasan dan penderitaan.
Kenyataan bersama negara penderma itu dikeluarkan susulan laporan Pertubuhan Bangsa-Bangsa Bersatu (PBB) pada Isnin (19 Mei) bahawa hanya sembilan trak bantuan dibenarkan memasuki Gaza - satu jumlah yang disifatkan sebagai ""jauh daripada mencukupi"" dalam menghadapi krisis kemanusiaan yang kian meruncing, menurut laporan media antarabangsa.
Semua 23 negara yang menandatangani kenyataan itu termasuk Australia, Britain, Perancis, Jerman, Jepun dan New Zealand.
Mereka mengakui terdapat sedikit tanda bantuan mula disambung semula tetapi menyatakan bahawa Israel telah menghalang akses kemanusiaan ke Gaza selama lebih dua bulan.
""Makanan, ubat-ubatan dan bekalan penting telah habis,"" menurut kenyataan PBB, sambil menambah bahawa ""penduduk kini berdepan kebuluran"" dan ""rakyat Gaza mesti menerima bantuan yang amat mereka perlukan."""
https://www.bharian.com.my/berita/nasional/2025/05/1399187/yayasan-ltat-might-kerjasama-perkasakan-aspek-tvet-kepada-anak-warga,Yayasan LTAT-MIGHT kerjasama perkasakan aspek TVET kepada anak warga pertahanan,"Oleh Wartawan BH - Mei 22, 2025 @ 8:39pm","LANGKAWI: Yayasan Lembaga Tabung Angkatan Tentera (Yayasan LTAT) dan Kumpulan Industri-Kerajaan bagi Teknologi Tinggi (MIGHT) semalam memeterai Memorandum Persefahaman (MoU) bagi meneruskan kesinambungan Program Latihan Kemahiran Anak ATM & Anak Veteran (LAKSAMANA) susulan memorandum sama yang ditandatangani pada 2023.
Program LAKSAMANA adalah inisiatif strategik dalam kerangka Tanggungjawab Sosial Korporat (CSR) Industri Pertahanan bagi memperkasa kemahiran teknikal generasi muda ATM melalui pendekatan latihan berstruktur dan jaminan penempatan pekerjaan 'train and place'.
MoU berkenaan telah dimeterai Ketua Eksekutif Yayasan LTAT, Datuk Dr Mohd Nizar Sudin dan Presiden & Ketua Pegawai Eksekutif MIGHT, Rushdi Abdul Rahim dengan disaksikan Ketua Setiausaha Kementerian Sains, Teknologi Dan Inovasi (MOSTI), Datuk Seri Hasnol Zam Zam Ahmad.
Hadir sama pada majlis itu Ahli Lembaga Pemegang Amanah YLTAT, Jeneral Tan Sri Azizan Ariffin - TUDM (Bersara), Pengerusi Bersama (Kerajaan) MIGHT, Prof Emeritus Tan Sri Dr Zakri Abdul Hamid dan Ketua Eksekutif, Lembaga Tabung Angkatan Tentera (LTAT), Mohammad Ashraf Md Radzi.
ADVERTISEMENT
Menurut Dr Mohd Nizar kerjasama berterusan antara Yayasan LTAT dan MIGHT sebagai agensi pemacu pemerkasaan teknologi tinggi negara ini diyakini dapat memperkasa tenaga kerja mahir dalam kalangan anak-anak warga dan veteran ATM dalam mendepani era digital dan kecerdasan buatan (AI).
""Program ini dijangka membuka peluang kerjaya dalam industri berintensifkan teknologi seperti minyak dan gas, aeroangkasa, pembuatan, perkapalan dan tenaga, sejajar dengan aspirasi pembangunan negara berteraskan Revolusi Perindustrian Keempat (4IR).
""Sejak MoU pertama dimeterai, program ini telah melahirkan pelbagai kisah kejayaan yang membanggakan.
""Melalui pemeteraian MoU terkini, tumpuan akan diberikan kepada pengukuhan program kemahiran berasaskan pendekatan Upskilling and Reskilling selaras dengan keperluan semasa industri serta aspirasi pembangunan modal insan berkemahiran tinggi dalam sektor pertahanan dan teknologi negara,"" katanya selepas pemeteraian MoU itu di sini sempena LIMA 2025.
Tambahnya, Yayasan LTAT bersama MIGHT komited untuk terus menerajui inisiatif pembangunan kemahiran golongan sasaran ATM melalui program berimpak tinggi seperti LAKSAMANA dan inisiatif-inisiatif lain pada masa hadapan untuk pembangunan tenaga manusia berkualiti untuk negara."
https://www.bharian.com.my/berita/nasional/2025/05/1399172/andalusia-meterai-mou-dengan-penerbangan-saudia-dan-air-arabia-bagi,Andalusia meterai MoU dengan penerbangan Saudia dan Air Arabia bagi musim umrah 1447H bernilai RM279 juta,"Oleh Nor Azizah Mokhtar - Mei 22, 2025 @ 7:51pm","KUALA LUMPUR: Andalusia Travel & Tours Sdn Bhd, hari ini memeterai dua perjanjian persefahaman (MoU) berasingan bersama syarikat penerbangan Saudia dan Air Arabia bagi musim umrah 1447 Hijrah, membabitkan pembelian keseluruhan 80,000 tempat duduk bernilai lebih RM279 juta.
Majlis menandatangani perjanjian berlangsung di sini, menyaksikan komitmen strategik Andalusia untuk menyediakan lebih banyak pilihan penerbangan kepada jemaah Malaysia dengan keutamaan kepada keselesaan, kecekapan logistik dan harga berpatutan.
Pada majlis berkenaan, penerbangan Saudia diwakili Pengurus Kanan Adinas Tours & Travel Sdn Bhd, Che Zakiah Ahmad manakala Air Arabia diwakili Country Manager Air Arabia, Yasmin Ahmad Shamsuddin.
Yang turut hadir, Pengerusi Eksekutif Andalusia Travel, Datuk Md Daud Che Ngah; Pengarah Urusan Andalusia Travel, Ibrahim Mat Sin; Pengerusi Kumpulan Oscar Diversified Holdings Sdn Bhd, ejen jualan am (GSA) Air Arabia, Dr Johnson Francis dan Presiden Bumitra Malaysia, Dr Wan Muhammad Adam Wan Norudin.
Pengarah merangkap Penasihat Undang-Undang Andalusia Travel, Ida Riswana Idris dalam ucapannya berkata, persefahaman dengan penerbangan Saudia meliputi pemeteraian kontrak pembelian sebanyak 70,000 tempat duduk bernilai hampir RM248.5 juta
""Majlis menandatangani MOU ini bukan sahaja penting dari sudut komersial, tetapi turut membawa signifikan yang besar di persada antarabangsa. Ia memperkukuh kedudukan Malaysia sebagai antara negara yang mempunyai jemaah umrah yang paling berdisiplin dan teratur ke Tanah Suci.
""Selain itu, membuktikan kemampuan syarikat tempatan seperti Andalusia untuk berkolaborasi secara langsung dengan syarikat penerbangan gergasi dunia seperti penerbangan Saudia,"" katanya.
Ida Riswana berkata, MoU ini memberi jaminan kestabilan harga dan kapasiti tempat duduk sepanjang musim puncak, sekali gus memastikan jemaah mendapat akses kepada lebih banyak tarikh penerbangan pilihan tanpa bergantung kepada pihak ketiga.
Selain itu, beliau berkata, ia juga menyediakan laluan khas serta keutamaan dalam urusan logistik umrah bagi meningkatkan kecekapan pergerakan jemaah secara lebih selamat, profesional dan teratur.
·
Beliau berkata, penerbangan Saudia menjadi pilihan kerana menawarkan kemudahan lengkap seperti penerbangan terus ke Jeddah dan Madinah, kuota bagasi besar, ruang solat dalam pesawat serta pengumuman waktu solat dan arah kiblat.
""Penerbangan Saudia turut menyediakan kemudahan khas untuk warga emas dan orang kelainan upaya (OKU), di samping kandungan hiburan berunsur Islamik yang menambah nilai perjalanan,"" katanya.
Sementara itu, kerjasama dengan Air Arabia pula meliputi 10,000 tempat duduk bernilai RM31 juta, khusus untuk menawarkan laluan alternatif pada harga kompetitif kepada jemaah daripada golongan berpendapatan sederhana dan keluarga besar.
""Air Arabia menawarkan lebih daripada sekadar tambang murah. Ia adalah jenama global dengan rangkaian laluan penerbangan yang sangat luas merentasi Timur Tengah, Asia, Eropah dan Afrika Utara.
""Dari Sharjah, Air Arabia membuka pintu kepada lebih 170 destinasi di seluruh dunia, sesuatu yang luar biasa bagi syarikat kos rendah. Air Arabia membuktikan bahawa syarikat penerbangan 'low cost' tidak semestinya 'low quality',"" katanya.
Tambahnya, kelebihan yang ditawarkan termasuk ruang kaki lebih luas, elaun bagasi sehingga 40 kilogram, tambahan lima liter air zam zam percuma serta bantuan kakitangan lapangan bagi menjamin kelancaran transit di Sharjah.
Selain itu, Andalusia memperkenalkan pakej umrah berserta ziarah ke lokasi seperti Dubai, Cairo dan Istanbul, serta merancang laluan baharu antaranya ke Baku, Kazakhstan dan Uzbekistan, hasil daripada rangkaian global Air Arabia.
""Kami percaya, dengan kesungguhan bersama dan sokongan padu daripada semua pihak, hubungan ini akan terus memberi manfaat kepada kedua-dua organisasi serta ribuan umat Islam Malaysia yang merindui Tanah Suci.
""Sebagai rakan strategik yang setia, kami di Andalusia bertekad menyokong penjualan sehingga 35,000 tiket Saudia dan 10,000 tiket Air Arabia menerusi pakej menarik, kempen pemasaran serta kerjasama erat bersama rakan agensi dan institusi kewangan,"" katanya."
https://www.bharian.com.my/berita/nasional/2025/05/1399162/tnb-salur-semula-hampir-rm3-bilion-kepada-rakyat,TNB salur semula hampir RM3 bilion kepada rakyat,"Mei 22, 2025 @ 7:05pm","KUALA LUMPUR: Tenaga Nasional Berhad (TNB) memperkukuh komitmen untuk meningkatkan nilai jangka panjang syarikat melalui pengurusan modal yang berdisiplin, operasi mantap dan pelaburan berfokus komuniti yang memberi manfaat kepada pemegang saham serta rakyat.
Untuk mencerminkan komitmen ini, Lembaga Pengarah TNB mengisytiharkan jumlah dividen 51 sen sesaham – tertinggi dalam tempoh empat tahun – berjumlah RM2.96 bilion.
Ini sejajar dasar dividen syarikat menetapkan kadar pembayaran 60 peratus yang memberikan manfaat kewangan langsung kepada jutaan rakyat Malaysia, memandangkan lebih 60 peratus saham TNB dimiliki secara kolektif oleh Syarikat Pelaburan Berkaitan Kerajaan (GLIC) utama seperti Permodalan Nasional Berhad (PNB), Kumpulan Wang Simpanan Pekerja (KWSP), Khazanah Nasional Berhad, Kumpulan Wang Persaraan (KWAP) dan Lembaga Tabung Haji (TH).
Ia juga mencerminkan rekod konsisten TNB dalam mengekalkan pembayaran dividen pada tahap tertinggi dalam julat 30 peratus hingga 60 peratus sejak lapan tahun lalu.
""Pembayaran dividen ini mencerminkan komitmen TNB untuk memberikan pulangan yang konsisten dan mampan kepada para pemegang saham kami.
""Pulangan ini pada akhirnya sampai kepada jutaan rakyat Malaysia, memperkukuh simpanan negara, keselamatan persaraan dan kesejahteraan kewangan secara menyeluruh,"" kata Pengerusi TNB, Tan Sri Abdul Razak Abdul Majid pada Mesyuarat Agung Tahunan (AGM) TNB ke-35 yang diadakan di Pusat Konvensyen Leo Moggie, Ibu Pejabat TNB, semalam.
Pada 2024, TNB turut menyumbang RM874.7 juta dalam bentuk cukai dan zakat, sekali gus memperkukuh kewangan awam dan menyokong kesejahteraan komuniti di seluruh negara.
Memacu pertumbuhan inklusif melalui pelaburan sosial
Komitmen TNB terhadap pembangunan negara melangkaui pulangan kewangan semata-mata.
Melalui program berfokus dalam pendidikan, pembangunan komuniti dan kesejahteraan, syarikat menyalurkan pelaburan jangka panjang ke arah hasil yang bermakna.
Pada 2024, TNB memperuntukkan RM140.9 juta dalam bentuk sumbangan dan tajaan merangkumi bidang pendidikan, sukan, kesejahteraan komuniti dan alam sekitar.
Inisiatif TNB bertujuan memperkasa komuniti yang kurang mendapat perhatian, merapatkan jurang peluang dan memupuk perpaduan sosial.
Melalui biasiswa, program pendidikan dan jangkauan luar bandar, syarikat ini memperkasakan generasi masa depan dan memberi impak jangka panjang.
Usaha ini mencerminkan komitmen TNB terhadap kemakmuran bersama dan pembangunan negara melangkaui peranannya sebagai syarikat utiliti.
Sebagai sebahagian daripada inisiatif luar bandar, TNB melaksanakan Fasa ke-11 Program Lampu Jalan Kampung pada 2024, dengan memasang lebih 14,000 lampu LED yang menjimatkan tenaga di kawasan yang kurang mendapat perhatian bagi meningkatkan keselamatan, keterhubungan dan keterangkuman ekonomi.
Meningkatkan kecemerlangan operasi
Walaupun pelaburan sosial TNB memanfaatkan masyarakat, kekuatan teras syarikat terletak pada pelaksanaan strategi dengan mengutamakan sistem operasi yang cekap.
Presiden/Ketua Pegawai Eksekutif TNB, Datuk Ir Megat Jalaluddin Megat Hassan, mengesahkan fokus syarikat untuk mengekalkan pulangan kukuh sambil melabur dalam sistem dan komuniti yang menyokong pembangunan negara.
""Strategi kami jelas. Kami berhasrat mengekalkan prestasi kukuh sambil menjana nilai jangka panjang untuk rakyat melalui pulangan yang bertanggungjawab dan impak bermakna.
""Dengan memperkukuh kebolehpercayaan perkhidmatan, pengurusan kos yang cekap dan dengan berteraskan kepada pembangunan negara, kami terus menyampaikan nilai yang stabil walaupun berdepan ketidaktentuan global,"" katanya.
Pendekatan berdisiplin terhadap ketahanan dan kepimpinan yang bertanggungjawab turut dilihat dalam keupayaan TNB untuk terus memberi nilai kepada pemegang saham serta ekonomi secara menyeluruh.
Tetap berfokus dan konsisten dalam arah tuju
Walaupun berdepan cabaran global dan perubahan dinamik industri, asas TNB kekal kukuh. TNB terus melabur dalam keandalan grid, keupayaan digital dan kecemerlangan operasi bagi memastikan ia kekal berdaya saing dan responsif terhadap cabaran masa depan.
Usaha ini membawa kepada gangguan bekalan elektrik yang minimum, pemulihan perkhidmatan yang lebih pantas dan pengurusan tenaga yang lebih cekap.
Ini memberikan jaminan bekalan elektrik yang stabil, selamat dan mampu milik kepada rakyat Malaysia.
Prestasi kukuh TNB turut disokong oleh gabungan faktor makroekonomi yang positif termasuk pengukuhan Ringgit dan pertumbuhan KDNK negara sebanyak 5.1 peratus, diganding dengan pengurusan kos berhemah dan kecekapan operasi.
Persekitaran makro yang bertambah baik ini mendorong aktiviti perniagaan dan keyakinan pengguna, sekali gus menyokong pertumbuhan permintaan elektrik di sektor industri, komersial dan domestik. Semua ini mengukuhkan daya tahan TNB dalam persekitaran operasi yang dinamik.
Pelaburan yang diluluskan pada kadar tertinggi dalam sejarah Malaysia, iaitu RM378.5 bilion pada 2024 seperti yang dilaporkan MITI, turut menyumbang kepada peningkatan permintaan elektrik industri dan komersial.
TNB percaya ia memainkan peranan penting dalam mengekalkan keyakinan pelabur dan memacu pertumbuhan ekonomi jangka panjang menerusi infrastruktur tenaga yang stabil dan boleh dipercayai.
Pencapaian ini bukan sahaja mencerminkan kecemerlangan operasi TNB, malah sejajar dengan aspirasi negara untuk menyediakan infrastruktur yang boleh dipercayai, memacu pertumbuhan inklusif dan mempercepatkan peralihan tenaga.
Ini juga seiring dengan aspirasi Ekonomi MADANI yang menekankan kemakmuran bersama, kelestarian dan kesejahteraan sosial.
Mencapai kemajuan ketara dalam bidang utama
Pada 2024, TNB melabur RM11.2 bilion dalam perbelanjaan modal (CAPEX) bagi mempercepatkan pemodenan grid dan menyokong peralihan tenaga negara.
Ini merangkumi penaiktarafan yang menyokong integrasi tenaga boleh diperbaharui dan meningkatkan daya tahan rangkaian di seluruh Semenanjung Malaysia.
TNB juga mengekalkan Skor Indeks Kepuasan Pelanggan (CSI) yang tinggi iaitu 87 peratus, mencerminkan usaha berterusan dalam meningkatkan mutu perkhidmatan dan pengalaman pelanggan.
Bagi tahun lalu yang menyaksikan kecemerlangan operasi, penarafan ESG TNB oleh MSCI dinaik taraf kepada 'A', mengukuhkan kepimpinannya dalam kelestarian.
Penarafan ini mencerminkan kemajuan signifikan dalam mengurangkan pelepasan karbon, meningkatkan kecekapan penggunaan air dan memperluaskan penggunaan tenaga boleh diperbaharui.
Peningkatan ini bukan sahaja mengesahkan komitmen TNB terhadap amalan perniagaan yang bertanggungjawab, malah selari dengan aspirasi kelestarian negara.
Ia turut mengukuhkan keyakinan pelabur, menyokong matlamat negara ke arah pelepasan sifar bersih dan menonjolkan kepimpinan TNB dalam isu alam sekitar."
https://www.bharian.com.my/berita/nasional/2025/05/1399151/kerajaan-sedang-pertimbang-lanjut-khidmat-tengku-maimun-sebagai,Kerajaan sedang pertimbang lanjut khidmat Tengku Maimun sebagai Ketua Hakim Negara - Anwar,"Oleh Noor Atiqah Sulaiman - Mei 22, 2025 @ 6:53pm","KUALA LUMPUR: Datuk Seri Anwar Ibrahim memaklumkan kerajaan sedang mempertimbang untuk melanjutkan tempoh perkhidmatan Ketua Hakim Negara, Tun Tengku Maimun Tuan Mat yang dijadual bersara 30 Jun depan.
Dalam jawapan ringkas kepada wartawan, Perdana Menteri memaklumkan perkara itu sedang diteliti.
Tengku Maimun, wanita pertama yang menyandang jawatan berkenaan dijadual bersara apabila mencapai umur persaraan wajib 66 tahun.
Kelmarin, ketika ditanya mengenai lanjutan perkhidmatannya, Tengku Maimun mengesahkan beliau belum menerima sebarang tawaran untuk menyambung semula jawatan itu.
Selain Tengku Maimun, dua lagi hakim iaitu Presiden Mahkamah Rayuan, Tan Sri Abang Iskandar Abang Hashim dan hakim Mahkamah Persekutuan, Tan Sri Nallini Pathmanathan juga belum menerima tawaran berkenaan.
Menurut Perkara 125(1) Perlembagaan Persekutuan, Hakim Mahkamah Persekutuan boleh berkhidmat sehingga umur 66 tahun, namun tempoh perkhidmatan mereka boleh dilanjutkan sehingga enam bulan dengan perkenan Yang di-Pertuan Agong."
https://www.bharian.com.my/berita/nasional/2025/05/1399143/pemimpin-amk-perlu-cerna-idea-tawar-penyelesaian-adam-adli,"'Pemimpin AMK perlu cerna idea, tawar penyelesaian' - Adam Adli","Oleh Izz Laily Hussein - Mei 22, 2025 @ 6:32pm","JOHOR BAHRU: Pemimpin Angkatan Muda Keadilan (AMK) perlu dilihat mampu mencerna idea dan memberi penyelesaian kepada masyarakat.
Ketua AMK, Adam Adli Abdul Halim, berkata keberanian pemimpin muda bukan terhad kepada aksi semata-mata, tetapi juga pemikiran dan tahu apa yang perlu ditawarkan sebagai pemimpin.
""Kita mahu lari daripada imej yang sering dikaitkan dengan pergerakan sayap Pemuda,"" katanya ketika ditemui pada Majlis RAPAT AMK 2025 di sini, hari ini.
Turut hadir, calon Ketua AMK, Muhammad Kamil Abdul Munim.
RAPAT AMK 2025 menghimpunkan perwakilan AMK dari setiap Cabang untuk mendengar secara langsung, hasrat, visi dan misi calon-calon di peringkat AMK, merangkumi calon Ahli Majlis Pimpinan Pusat, Naib Ketua dan Timbalan AMK.
Adam Adli yang juga Ahli Parlimen Hang Tuah Jaya berkata, RAPAT AMK meneruskan tradisi dialog, debat dan pertembungan idea dalam AMK.
""Tumpuan perlu diberi kepada pengisian, hujahan dan apa yang dipersembahkan oleh AMK menerusi RAPAT kali ini,"" katanya.
Sementara itu, Muhammad Kamil yang memenangi jawatan Ketua AMK tanpa bertanding, menyatakan hasrat supaya RAPAT AMK diteruskan pada setiap pemilihan parti.
""Sikap baik ditunjukkan kita di AMK harus menjadi ikutan. Saya mohon mereka yang bertanding, yang menyokong dan yang berkempen, semangat serta tenaga anda tidak terhenti setakat ini.
""Selepas pemilihan, kita ke lapangan, cari jalan kuatkan parti dan kukuhkan akar umbi. Ini tugas AMK untuk kuatkan jentera parti.
""Kita juga harus cari jalan yakinkan bahawa AMK akan muncul sebagai wadah yang dipercayai dan menjadi harapan anak muda,"" katanya."
https://www.bharian.com.my/berita/nasional/2025/05/1399139/pencerobohan-tanah-di-pahang-siasatan-sprm-tumpu-elemen-rasuah,Pencerobohan tanah di Pahang: Siasatan SPRM tumpu elemen rasuah pegawai berkuasa ketika itu - Azam Baki,"Oleh Mohd Iskandar Ibrahim dan Ilah Hafiz Aziz - Mei 22, 2025 @ 6:09pm","PUTRAJAYA: Siasatan Suruhanjaya Pencegahan Rasuah Malaysia (SPRM) berhubung kes pencerobohan tanah di Pahang menjurus kepada elemen rasuah khususnya membabitkan pegawai yang mempunyai kuasa ketika itu.
Perkara itu disahkan Ketua Pesuruhjaya SPRM, Tan Sri Azam Baki, namun mencadangkan mereka yang terbabit dalam pencerobohan tanah itu turut disiasat menggunakan Seksyen 403 Kanun Keseksaan membabitkan kesalahan menyalahgunakan harta dengan curang.
Beliau berkata, selain di bawah Seksyen 10 Akta SPRM 2009 yang merujuk kesalahan bersetuju menerima suapan, siasatan kes itu itu juga dipertimbangkan di bawah Kanun Keseksaan.
""Undang-undang ini (Seksyen 403 Kanun Keseksaan) boleh bertindak sekiranya mana-mana orang menggunakan harta secara curang yang mana dalam hal ini, tanah itu bukan milik mereka, bagi tujuan faedah masing-masing.
""Dalam kes ini, ia adalah berkaitan dengan peneroka-peneroka yang dikatakan meneroka tanah secara haram untuk menanam durian dan mendapat manfaat daripadanya.
""Pun begitu, kita juga menjalankan siasatan dalam kes rasuah iaitu mereka yang didakwa menerima rasuah dan sudah tentunya ia membabitkan pegawai-pegawai yang mempunyai kuasa ketika itu,"" katanya dalam sidang akhbar bulanan SPRM, di sini hari ini.
Terdahulu, media melaporkan Sultan Pahang, Al-Sultan Abdullah Ri'ayatuddin Al-Mustafa Billah Shah bertitah, pencerobohan tanah menjadi musuh utama di negeri itu dan bukan hanya dadah dan penjenayah.
Titah baginda, sebanyak 14,494.908 hektar tanah kerajaan diceroboh dan diusahakan secara haram dengan tanaman sawit, getah, durian dan pelbagai hasil bumi.
Azam juga sebelum ini mendedahkan pihaknya mempunyai senarai individu dikenal pasti terbabit dalam kes pencerobohan tanah di Raub, Pahang.
Katanya, setakat ini tangkapan belum dibuat dan pegawai penyiasat SPRM sedang giat mengesan individu terbabit, termasuk pegawai kerajaan yang berkhidmat di Pejabat Tanah dan Galian (PTG) serta pejabat daerah.
Dalam sidang akhbar itu juga, Azam tidak menafikan terdapat kesukaran untuk memanggil saksi-saksi yang terbabit termasuk kakitangan awam, kerana ia membabitkan tempoh masa yang lama iaitu antara tahun 2004 hingga 2016.
""Saksi terkini memang mudah untuk kita panggil tetapi kita tetap panggil untuk menjawab persoalan yang dikemukakan pegawai penyiasat. Ini bagi mengetahui proses dan tindakan penguatkuasaan mereka ketika itu,"" katanya.
Tambah beliau, setakat ini 38 individu dipanggil untuk memberi keterangan termasuklah peneroka, peguam, pihak syarikat dan pegawai-pegawai daripada pejabat hutan, pejabat daerah dan tanah serta penguatkuasaan negeri Pahang dan pejabat Setiausaha Kerajaan Negeri.
Azam juga mengesahkan, pihaknya akan mengaktifkan semula siasatan kes penerokaan tanah yang sebelum ini dilakukan pada 2021."
https://www.bharian.com.my/berita/nasional/2025/05/1399137/kita-tak-pernah-cakap-pamela-adalah-suspek-azam,"""Kita tak pernah cakap Pamela adalah suspek"" - Azam","Oleh Mohd Iskandar Ibrahim dan Ilah Hafiz Aziz - Mei 22, 2025 @ 6:06pm","PUTRAJAYA: Suruhanjaya Pencegahan Rasuah Malaysia (SPRM) menegaskan agensi itu tidak pernah mengesahkan bahawa Datin Seri Pamela Ling Yueh adalah suspek dalam kes yang sedang disiasatnya.
Sebaliknya, Ketua Pesuruhjaya SPRM, Tan Sri Azam Baki, berkata wanita yang kini dilaporkan hilang itu dipanggil ke Ibu Pejabat SPRM untuk direkod keterangan bagi membantu siasatan.
""Kita bukan panggil dia (ke Ibu Pejabat SPRM) untuk menahan dia. Kita tidak pernah cakap bahawa dia adalah suspek dalam siasatan ini,"" katanya pada sidang media di Ibu Pejabat SPRM di sini, hari ini.
Sebelum ini, Mahkamah Tinggi memberikan kebenaran kepada Pamela untuk mencabar penahanan dan larangan perjalanannya oleh SPRM dan Jabatan Imigresen.
Hakim Amarjeet Singh membenarkan permohonan Pamela untuk mendapatkan kebenaran memulakan semakan kehakiman selepas mendengar hujahan pihak-pihak di dalam kamar beliau pada 19 Mei lalu.
Mengulas mengenai perkara itu, Azam menyerahkan sepenuhnya kepada mahkamah untuk membuat keputusan.
""Saya tidak berhasrat untuk membuat sebarang komen kerana ia boleh mengundang prejudis,"" katanya.
Dalam pada itu, beliau sekali lagi menegaskan kehilangan wanita itu berlaku di luar kawasan SPRM dan siasatan mengenainya diserahkan sepenuhnya kepada polis.
""Kami telah memberikan kerjasama sepenuhnya dalam siasatan polis,"" katanya.
SPRM pada 7 Mei lalu mengeluarkan kronologi kes Pamela dengan mendedahkan wanita dan suaminya itu sedang berhadapan siasatan berhubung kes rasuah dan pengubahan wang haram.
Siasatan berkenaan dimulakan pada Mei tahun lalu di bawah Akta SPRM 2009 dan Akta Pencegahan Wang Haram, Pencegahan Pembiayaan Keganasan dan Hasil daripada Aktiviti Haram 2001 (AMLA).
SPRM memaklumkan, suami Pamela dipanggil untuk memberikan keterangan berkaitan kes yang disiasat selepas kertas siasatan dibuka pada 28 Mei 2024 dan bagi melengkapkan siasatan, wanita itu turut dipanggil, namun gagal memberikan kerjasama.
Sehubungan itu satu waran tangkap terhadap Pamela diperoleh dari Mahkamah Majistret Putrajaya pada 2 Disember tahun lalu sebelum satu tindakan operasi bersama antara SPRM dan Biro Siasatan Amalan Rasuah (CPIB) Singapura dilancarkan bagi menahan Pamela secara sah dan dibawa pulang ke Malaysia.
Pada 9 Januari 2025, Pamela dihadapkan ke Mahkamah Majistret Putrajaya sebelum perintah reman selama tiga hari terhadapnya diperoleh hingga 11 Januari lalu.
Pamela kemudian dilepaskan dengan ikat jamin SPRM sebelum diminta hadir pada 9 April lalu bagi meneruskan rakaman percakapan selain dokumen perjalanannya ditahan melalui Notis Penyerahan Dokumen Perjalanan Seksyen di bawah Seksyen 44 (1) Akta SPRM 2009.
Bagaimanapun Pamela gagal menghadirkan diri pada hari berkenaan sehingga peguamnya membuat laporan polis mengenai kehilangan wanita itu pada hari sama."
https://www.bharian.com.my/berita/nasional/2025/05/1399135/muiz-hot-chicken-terus-kembangkan-sayap-ke-parit-raja,Error,Error,"Error: Message: timeout: Timed out receiving message from renderer: -891.634
  (Session info: chrome=136.0.7103.114)
Stacktrace:
	GetHandleVerifier [0x00A7FC03+61635]
	GetHandleVerifier [0x00A7FC44+61700]
	(No symbol) [0x008A05D3]
	(No symbol) [0x0089116B]
	(No symbol) [0x00890EA1]
	(No symbol) [0x0088EE80]
	(No symbol) [0x0088F93D]
	(No symbol) [0x0089C049]
	(No symbol) [0x008AD6C5]
	(No symbol) [0x008B30E6]
	(No symbol) [0x0088FF4D]
	(No symbol) [0x008AD461]
	(No symbol) [0x0092E91C]
	(No symbol) [0x0090D096]
	(No symbol) [0x008DC840]
	(No symbol) [0x008DD6A4]
	GetHandleVerifier [0x00D04523+2701795]
	GetHandleVerifier [0x00CFFCA6+2683238]
	GetHandleVerifier [0x00D1A9EE+2793134]
	GetHandleVerifier [0x00A968C5+155013]
	GetHandleVerifier [0x00A9CFAD+181357]
	GetHandleVerifier [0x00A87458+92440]
	GetHandleVerifier [0x00A87600+92864]
	GetHandleVerifier [0x00A71FF0+5296]
	BaseThreadInitThunk [0x7635FCC9+25]
	RtlGetAppContainerNamedObjectPath [0x770382AE+286]
	RtlGetAppContainerNamedObjectPath [0x7703827E+238]
"
https://www.bharian.com.my/berita/nasional/2025/05/1399133/terpulanglah-saya-ini-memang-orang-tak-suka-azam,'Terpulanglah... saya ini memang orang tak suka' - Azam,"Oleh Mohd Iskandar Ibrahim dan Ilah Hafiz Aziz - Mei 22, 2025 @ 5:59pm","PUTRAJAYA: Tan Sri Azam Baki tidak 'mengambil pusing' kritikan terhadap dirinya berhubung pelantikan semula beliau sebagai Ketua Pesuruhjaya Suruhanjaya Pencegahan Rasuah Malaysia (SPRM).
""Terpulanglah... saya ini memang orang tidak suka, jadi terpulanglah. Ini negara yang merdeka dan ini adalah negara yang bebas, anda boleh cakap apa sahaja yang anda mahu,"" katanya pada sidang media di Ibu Pejabat SPRM, di sini, hari ini.
Beliau berkata demikian ketika diminta mengulas mengenai kritikan beberapa pihak terhadap pelantikan semula dirinya sebagai Ketua Pesuruhjaya SPRM bagi tempoh setahun, berkuat kuasa 13 Mei lalu.
Sebelum ini, media melaporkan Ketua Setiausaha Negara, Tan Sri Shamsul Azri Abu Bakar, berkata Yang di-Pertuan Agong, Sultan Ibrahim, memperkenankan pelantikan semula Azam untuk memegang jawatan tertinggi dalam SPRM.
Shamsul Azri dipetik berkata, pelantikan semula itu adalah berdasarkan pengalaman, komitmen dan pencapaian Azam sepanjang mengetuai SPRM.
Sebelum ini, Azam, 62, sudah dua kali dilantik semula untuk memegang jawatan itu masing-masing selama setahun, iaitu dari 12 Mei 2023 hingga 11 Mei 2024 dan dari 12 Mei 2024 hingga 12 Mei 2025.
Dilahirkan di Negeri Sembilan pada 1963, Azam berkelulusan Diploma Kejuruteraan Elektrik (Kuasa) dari Universiti Teknologi Malaysia, Ijazah Sarjana Muda Jurisprudens dari Universiti Malaya dan Ijazah Sarjana dari Asia E-University.
Beliau memulakan kerjaya dalam bidang penguat kuasa apabila menyertai agensi antirasuah berkenaan pada 1984 yang ketika itu dikenali sebagai Badan Pencegah Rasuah (BPR), dengan menjalankan tugas dalam pelbagai bidang termasuk sebagai pegawai penyiasat, pegawai perisikan serta pegawai pendakwa di Kelantan dan Perak, selain tugas sampingan dalam aktiviti pendidikan masyarakat.
Azam pernah memegang pelbagai jawatan penting dalam SPRM, antaranya sebagai Pengarah Bahagian Perisikan, Pengarah Bahagian Siasatan dan Timbalan Ketua Pesuruhjaya (Operasi).
Beliau menggalas tanggungjawab sebagai Ketua Pesuruhjaya SPRM pada Mac 2020."
https://www.bharian.com.my/berita/nasional/2025/05/1399126/seleweng-dana-bina-lebuh-raya-sprm-sita-lebih-rm36-juta-aset,"Seleweng dana bina lebuh raya, SPRM sita lebih RM36 juta aset","Oleh Mohd Iskandar Ibrahim dan Ilah Hafiz Aziz - Mei 22, 2025 @ 5:50pm","KUALA LUMPUR: Wang tunai berjumlah RM1.9 juta, dua kereta mewah bernilai RM900,000 dan akaun bank bernilai RM34 juta disita Suruhanjaya Pencegahan Rasuah Malaysia (SPRM) dalam siasatan tuntutan palsu dan salah guna bon pinjaman bagi pembinaan sebuah lebuh raya di Lembah Klang.
Ketua Pesuruhjayanya, Tan Sri Azam Baki berkata, dalam siasatan itu, SPRM membuka sebanyak tiga kertas siasatan apabila siasatan berkenaan bermula pada 9 Mei lalu.
""Kita membuka tiga kertas siasatan iaitu membabitkan tuntutan palsu berjumlah RM361 juta yang menjadi dana sukuk bagi siasatan kes pertama.
""Siasatan kedua adalah berhubung tuntutan palsu berjumlah RM416 juta dana sukuk dan RM50 juta pinjaman institusi perbankan.
""Kertas siasatan ketiga adalah membabitkan kesalahan meminta dan menerima rasuah kira-kira RM12 juta, juga membabitkan beberapa pihak,"" katanya dalam sidang akhbar bulanan SPRM, di sini hari ini.
Mengulas lanjut, Azam berkata, pihaknya juga sudah menahan seramai sembilan individu termasuk seorang bergelar Datuk Seri manakala 31 individu lagi sudah dirakam percakapan.
""Secara amnya kes ini adalah membabitkan salah guna wang sukuk yang diberikan oleh pihak pemberi pinjaman atau mereka yang menerbitkan bon atau sukuk berkenaan,"" katanya.
Bulan lalu, empat individu termasuk seorang 'Datuk Seri' ditahan kerana disyaki membuat tuntutan palsu berjumlah kira-kira RM360 juta.
Kesemua suspek terdiri daripada tiga lelaki dan seorang wanita berusia lingkungan 50-an hingga 70-an ditahan ketika hadir memberi keterangan di pejabat Suruhanjaya Pencegahan Rasuah Malaysia (SPRM) antara jam 4 hingga 6 petang semalam.
Siasatan awal mendapati, kesemua suspek dipercayai melakukan perbuatan tersebut sekitar tahun 2016 hingga 2017.
Keempat-empat suspek disyaki mengemukakan tuntutan palsu bernilai kira-kira RM360 juta yang menggunakan dana sukuk dalam sebuah projek pembinaan lebuh raya di Lembah Klang yang bernilai kira-kira RM1.30 bilion."
https://www.bharian.com.my/berita/nasional/2025/05/1399122/tmm2026-103-laluan-penerbangan-baharu-diluluskan-perkukuh,TMM2026: 103 laluan penerbangan baharu diluluskan perkukuh ketersambungan global - Zahid,"Oleh BERNAMA - Mei 22, 2025 @ 5:41pm","PUTRAJAYA: Sejumlah 103 laluan penerbangan baharu, 29 kekerapan penerbangan dan lima penerbangan sewa khas dari pelbagai negara utama diluluskan sebagai usaha memperkukuh ketersambungan global menjelang Tahun Melawat Malaysia 2026 (TMM2026).
Inisiatif ini dimaklumkan pada mesyuarat Jawatankuasa Kabinet Pelancongan dan Kebudayaan (JKPK) yang dipengerusikan Timbalan Perdana Menteri, Datuk Seri Dr Ahmad Zahid Hamidi hari ini.
Beliau berkata jawatankuasa berkenaan turut menekankan keperluan melaksanakan kempen promosi secara menyeluruh hingga peringkat antarabangsa dengan sokongan kerajaan sebagai persediaan menjelang TMM2026.
Ahmad Zahid berkata antara strategi digariskan termasuk mencipta permintaan dengan memperkasakan jenama Malaysia Truly Asia dan Cuti-Cuti Malaysia, promosi bersama syarikat penerbangan dan pengendali pelancongan serta pendekatan segmentasi pasaran untuk menarik pelawat berprofil tinggi dari seluruh dunia.
""Kerajaan komited untuk memacu sektor pelancongan sebagai pemangkin utama pertumbuhan ekonomi negara selaras dengan aspirasi Malaysia MADANI khususnya teras Membina Semula Ekonomi.
""Sektor ini bukan sahaja menyumbang kepada Keluaran Dalam Negara Kasar (KDNK), tetapi juga mencipta peluang pekerjaan dan meningkatkan daya saing negara dalam pasaran global,"" katanya melalui kenyataan.
Ahmad Zahid berkata mesyuarat itu dimaklumkan mengenai tujuh program ikonik yang akan dianjurkan sebagai tarikan utama TMM2026 termasuk Malaysia Mega Sale, Festival Budaya Malaysia, Global Meet, World Tourism Day & Conference, Pelancaran Rasmi TMM2026, VM2026 Year-End Sale dan Ambang Sambutan TMM2026.
Beliau berkata mesyuarat turut dimaklumkan mengenai program Pelancongan Mampan melalui inisiatif Greening Protocol.
""Dewan Bandaraya Kuala Lumpur (DBKL) dan Kerajaan Negeri Selangor akan menerajui pelaksanaan Greening Protocol merangkumi teknologi rendah karbon, mobiliti hijau dan pemerkasaan ruang hijau bandar. Ini sejajar dengan matlamat menjadikan Malaysia destinasi pelancongan mampan bertaraf dunia,"" katanya
Bagi memastikan sektor ini kekal berdaya saing, Ahmad Zahid menyeru semua kementerian dan agensi supaya berganding bahu dengan Kementerian Pelancongan, Seni dan Budaya (MOTAC) dalam memacu sektor ini sebagai agenda nasional.
""Kejayaan pelancongan negara hanya dapat dicapai melalui penyelarasan dasar dan pelaksanaan yang kolektif serta inklusif,"" katanya.
Ahmad Zahid turut menyeru semua petugas barisan hadapan negara khususnya di pintu masuk antarabangsa menunjukkan sikap mesra dan profesional sebagai duta kecil negara yang menyambut kedatangan pelancong.
""Saya yakin, dengan komitmen bersama semua pihak, kita mampu menjadikan Malaysia sebagai destinasi pelancongan utama dunia menjelang TMM2026,"" katanya."
https://www.bharian.com.my/berita/nasional/2025/05/1399118/pemilihan-pkr-mesej-akhir-nurul-izzah-menjelang-pengundian-esok,Pemilihan PKR: Mesej akhir Nurul Izzah menjelang pengundian esok,"Oleh Mohd Nasaruddin Parzi - Mei 22, 2025 @ 5:38pm","KUALA LUMPUR: Calon Timbalan Presiden PKR, Nurul Izzah Anwar, menyampaikan mesej akhir menjelang hari pengundian bagi pemilihan parti itu, esok, dengan mengajak ahli bersatu dan bersama membina PKR supaya menjadi lebih kuat.
Naib Presiden PKR itu juga mengimbau detik sukar ketika awal perjuangannya menuntut reformasi, termasuk mendakwa disekat masuk ke universiti yang menjadi tempat anak muda membina masa depan.
""Mereka kata politik bukan untuk wanita seperti saya. Katanya, saya tak layak di sini. Bila dia (Datuk Seri Anwar Ibrahim) di penjara, satu demi satu pintu ditutup... ke universiti, ke masa depan yang sepatutnya milik anak muda.
""Mereka gelar nepotisme, tapi saya tak pernah guna kuasa. Setiap langkah saya, saya ambil sendiri... di jalan raya, di tengah lautan manusia... demi rakyat, untuk keadilan sebenar. Bukan di balik tembok kuasa, tapi di bumi nyata,"" katanya dalam satu video dikongsikan di Instagram beliau, hari ini.
Nurul Izzah menegaskan, keputusannya bersaing jawatan nombor dua parti itu bukan untuk kepentingan kelompok dan suara tertentu dalam PKR, sebaliknya bagi mewakili seluruh anggota parti berkenaan.
""Saya tidak mahu hanya memimpin satu kelompok, satu suara, satu kelas. Saya mahu membina wadah yang menyatukan semua, bukan hanya untuk hadapi badai tapi untuk bangkit lebih kuat dari semuanya.
""Keadilan adalah parti saya... mari bersama bina parti kita, bukan sekadar slogan tapi insya-Allah misi hidup saya. Sudah tiba masa kita bina negara lebih kuat, bersama membina parti kita,"" katanya.
Semalam, Setiausaha Agung PKR, Dr Fuziah Salleh, dalam satu kenyataan berkata pengundian bagi pemilihan peringkat pusat akan diadakan, esok, meliputi pemilihan Majlis Pimpinan Pusat (MPP), Majlis Pimpinan Angkatan Muda Keadilan (AMK) dan Majlis Pimpinan Wanita, bermula jam 8 pagi hingga 5 petang.
Anwar yang juga Presiden PKR dan Pengerusi Pakatan Harapan (PH), dijadual menyampaikan ucapan dasar, sekali gus merasmikan Kongres Nasional PKR di Pusat Konvensyen Antarabangsa Persada Johor, malam esok.
Sebelum ini, Fuziah juga dilaporkan berkata, hampir 10,000 perwakilan dijangka menghadiri Kongres Nasional PKR 2024/2025 dan seterusnya mengundi secara fizikal bagi pemilihan pusat, manakala 20,000 perwakilan lagi akan mengundi secara dalam talian di cabang masing-masing."
https://www.bharian.com.my/berita/nasional/2025/05/1399114/ops-sky-sprm-ada-bukti-kukuh-dakwa-ke-mahkamah,Ops Sky; SPRM ada bukti kukuh dakwa ke mahkamah,"Oleh Mohd Iskandar Ibrahim dan Ilah Hafiz Aziz - Mei 22, 2025 @ 5:34pm","PUTRAJAYA: Kertas siasatan berhubung sindiket pinjaman kewangan yang memperdayakan ribuan mangsa khususnya penjawat awam sudah diserahkan kepada Timbalan Pendakwa Raya (TPR), sejak dua minggu lalu.
Ketua Pesuruhjaya Suruhanjaya Pencegahan Rasuah Malaysia (SPRM), Tan Sri Azam Baki, berkata pihaknya percaya kes berkenaan akan ke peringkat seterusnya kerana bukti-bukti sudah dikemukakan oleh pegawai penyiasatnya.
""Saya ingin nyatakan, kes membabitkan syarikat penasihat kewangan yang disyaki membayar rasuah kepada pegawai-pegawai perbankan sehingga menyebabkan ramai kakitangan gagal membayar (hutang bank) sudah disiapkan.
""Kertas siasatan berkenaan juga sudah diserahkan kepada TPR sekitar dua minggu lalu. Ketika ini ia berada dalam kajian dan saya percaya tindakan seterusnya akan dilakukan berdasarkan bukti-bukti yang diperoleh,"" katanya pada sidang media, di sini, hari ini.
ADVERTISEMENT
BH sebelum ini melaporkan SPRM menumpaskan kegiatan rasuah dan pengubahan wang haram membabitkan syarikat perunding kewangan dengan pegawai bank di beberapa institusi kewangan.
Ia hasil penahanan 12 individu dalam serbuan Bahagian Pencegahan Pengubahan Wang Haram (AML) SPRM dengan kerjasama Bank Negara Malaysia (BNM) di 24 lokasi melalui Ops Sky, meliputi rumah kediaman dan pejabat di sekitar Lembah Klang pada Isnin.
Siasatan mengesan hampir RM700 juta pinjaman bank diluluskan kepada peminjam yang kemudian terjerat dengan sindiket menawarkan bantuan kewangan, yang bermula sejak era pandemik COVID-19.
Sebanyak 98 akaun syarikat dan individu bernilai lebih RM22 juta dibekukan oleh SPRM berhubung sindiket pengubahan wang haram yang didalangi syarikat perunding kewangan.
Akibat kegiatan itu, ramai penjawat awam tersenarai dalam status bankrap kerana melakukan pinjaman bank 'luar biasa' selepas tiada lagi bayaran yang akan disumbangkan oleh sindiket."
https://www.bharian.com.my/berita/nasional/2025/05/1399112/sprm-panggil-semula-individu-terbabit-video-skandal-rasuah-adun,SPRM panggil semula individu terbabit video skandal rasuah ADUN Sabah,"Oleh Mohd Iskandar Ibrahim dan Ilah Hafiz Aziz - Mei 22, 2025 @ 5:19pm","PUTRAJAYA: Suruhanjaya Pencegahan Rasuah Malaysia (SPRM) akan memanggil semula semua individu yang didakwa terbabit dalam dakwaan skandal rasuah Ahli Dewan Undangan Negeri (ADUN) Sabah.
Ketua Pesuruhjaya SPRM, Tan Sri Azam Baki, berkata arahan itu susulan laporan forensik rakaman video skandal rasuah membabitkan ADUN Sabah yang tular di laman media sosial tahun lalu.
""Laporan forensik (rakaman video tular) sudah siap dan diserahkan kepada pegawai penyiasat, laporan terbabit diserahkan kepada pegawai penyiasat sejak seminggu lalu.
""Arahan saya adalah pegawai penyiasat perlu memanggil semula semua mereka yang dikatakan terbabit sama ada dalam video itu, yang memegang video itu dan sebagainya untuk dirakamkan percakapan bagi menentusahkan isu atau kandungan dalam video berkenaan,"" katanya pada sidang media di sini, hari ini.
Berita lanjut menyusul"
https://www.bharian.com.my/berita/nasional/2025/05/1399110/jangan-remehkan-penguasaan-bahasa-meskipun-negara-kejar-kemajuan-pm,'Jangan remehkan penguasaan bahasa meskipun negara kejar kemajuan' - PM,"Oleh Noor Atiqah Sulaiman - Mei 22, 2025 @ 5:19pm","KUALA LUMPUR: Penguasaan bahasa kebangsaan tidak boleh diremehkan meskipun negara kini sedang mengejar perubahan dan kemajuan teknologi.
Perdana Menteri, Datuk Seri Anwar Ibrahim, berkata ini kerana sebuah negara maju perlu mengutamakan aspek ekonomi, bahasa kebangsaan, seni dan budaya.
Katanya, menjadi kesalahan besar sekiranya Kerajaan Madani hanya mengejar perubahan dan pembangunan semata-mata tanpa memberi keutamaan pada isu bahasa.
""Dalam Kerajaan Madani sementara kita berhempas, bersaing untuk dapatkan yang sebaiknya dari aspek kewangan, tidak harus meninggalkan satu ciri aspek dalam pembangunan negara yang sangat penting iaitu penguasaan bahasa yang baik dan menghargai memartabatkan karya besar ilmu, sama ada dalam bidang sastera, ekonomi, kewangan serta digital.
""Adalah satu kesilapan besar jika kita mengejar perubahan dan pembangunan dengan mengandaikan aspek ini boleh diremehkan kerana tidak ada negara hebat meninggalkan ini (penguasaan bahasa),"" katanya ketika merasmikan Majlis Hadiah Bahasa Public Bank-Dewan Bahasa dan Pustaka (DBP) 2025, hari ini.
Hadir sama, Timbalan Menteri Pendidikan, Wong Ka Woh; Pengerusi Lembaga Pengelola DBP, Sasterawan Negara Datuk Dr Anwar Ridhwan, Pengarah Urusan dan Ketua Pegawai Eksekutif Public Bank, Tan Sri Dr Tay Ah Lek serta Timbalan Ketua Pegawai Eksekutif Public Bank, Datuk Sulaiman Abdul Manap.
Anwar berkata, kebanyakan rakyat di negara besar seperti China turut memperkasakan bahasa dan karya klasik mereka.
""Ketika saya di China tempoh hari, saya cuba menghafal karya klasik mereka, namun agak susah. Jadi saya bertanyakan kepada pegawai Aide De Camp (ADC) dari China sama ada beliau tahu mengenai karya itu dan ternyata dia tahu dan mengajar saya sepanjang perjalanan untuk ke sebuah universiti di sana.
""Ketika pertemuan dengan Presiden China, Xi Jinping, saya bertanyakan mengenai rakyat yang sangat menguasai bahasa dan karya klasik dalam bahasa Cina.
""Beliau menyatakan, itu kerana beliau mahu anak di negara itu mengekalkan identiti tanpa terjebak atau terpukau dengan karya asing, seterusnya mempengaruhi sikap dan jiwa anak muda,"" katanya.
Sehubungan itu, Anwar berkata, beliau sering mengingatkan Kementerian Pendidikan (KPM) dan Kementerian Pendidikan Tinggi (KPT) tidak mengetepikan aspek kepentingan bahasa kebangsaan meskipun diasak pihak tertentu untuk menguasai bahasa lain dalam pendidikan.
""Walaupun mereka (KPM dan KPT) dicabar, diasak bawa perubahan (terhadap) penguasaan bahasa, hal yang baharu, (tetapi) kita jangan meninggalkan aspek yang sangat utama, jati diri, maruah kita, nilai hidup kita.
""Sebab itu saya selalu sebut kita harus menggapai di langit, (iaitu) teknologi dan pelbagai istilah baharu dalam digital, tetapi jangan lupa harus mengakar ke bumi soal akhlak dan budaya,"" katanya."
https://www.bharian.com.my/berita/nasional/2025/05/1399104/sprm-akan-rakam-keterangan-bekas-menantu-ismail-sabri-di-indonesia,SPRM akan rakam keterangan bekas menantu Ismail Sabri di Indonesia,"Oleh Mohd Iskandar Ibrahim dan Ilah Hafiz Aziz - Mei 22, 2025 @ 5:02pm","PUTRAJAYA: SPRM akan merakamkan keterangan bekas menantu Datuk Seri Ismail Sabri Yaakob, Datuk Jovian Mandagie bagi membantu siasatan membabitkan pengisytiharan harta oleh Perdana Menteri kesembilan itu.
Ketua Pesuruhjaya SPRM, Tan Sri Azam Baki, berkata proses rakaman percakapan itu akan diambil dalam tempoh dua minggu ini kerana individu terbabit kini menetap di Indonesia.
""Ada seorang saksi yang dinamakan oleh beliau, sekarang berada Indonesia iaitu bekas menantu beliau dengan nama dipanggil Jovian yang perlu kita rakam percakapan.
""Pegawai penyiasat saya dalam proses berhubung dengan beliau untuk dirakam percakapan untuk mengesahkan mengenai sesuatu aset yang diisyihatkan oleh Ismail Sabri,"" katanya pada sidang media di sini, hari ini.
ADVERTISEMENT
Ismail Sabri sebelum beberapa kali hadir di Ibu Pejabat SPRM berhubung siasatan mengenai kes rasuah dan pengubahan wang haram.
Ia membabitkan perbelanjaan serta perolehan dana untuk promosi serta publisiti program Keluarga Malaysia semasa tempoh perkhidmatan beliau sebagai Perdana Menteri dari Ogos 2021 hingga November 2022.
Mengulas lanjut, Azam berkata, siasatan ketika ini adalah susulan kepada arahan supaya Ismail Sabri membuat pengisytiharan harta mengikut Seksyen 36(1) Akta SPRM 2009.
Katanya, bekas Perdana Menteri itu sudah membuat pengisytiharan harta pada 10 Februari 2025 dan SPRM kini sedang menganalisis sumber perolehan aset berkenaan.
""Sumber pendapatan beliau adalah terlalu banyak di mana Datuk Seri Ismail Sabri berkhidmat dalam pelbagai sektor termasuk sektor swasta dan memiliki beberapa syarikat ketika beliau bukan seorang anggota pentadbiran.
""Jadi perkara ini menjadi pertimbangan kami apabila kita menjalankan siasatan dan kita perlu adil kepada beliau untuk melihat kepada sumber pendapatan beliau daripada dulu hingga sekarang,"" katanya.
Dalam pada itu, Azam berkata, siasatan ke atas Ismail Sabri dijangka selesai penghujung bulan depan.
""Untuk kemungkinan beliau dipanggil semula bergantung kepada analisis kami dan kemungkinan beliau tidak akan dipanggil lagi,"" katanya.
Beliau berkata, setakat ini seramai 57 individu sudah direkod keterangan bagi membantu siasatan."
https://www.bharian.com.my/berita/nasional/2025/05/1399102/sprm-kumpul-maklumat-dari-tiga-negara-kesan-transaksi-pelaburan,"SPRM kumpul maklumat dari tiga negara, kesan transaksi pelaburan mencurigakan babit syarikat GLC","Oleh Mohd Iskandar Ibrahim dan Ilah Hafiz Aziz - Mei 22, 2025 @ 5:00pm","PUTRAJAYA: Suruhanjaya Pencegahan Rasuah Malaysia (SPRM) giat mengumpul maklumat daripada lebih tiga negara untuk mengesan beberapa transaksi pelaburan mencurigakan membabitkan sebuah syarikat berkaitan kerajaan (GLC).
Antara negara dikesan terbabit dalam transaksi pelaburan mencurigakan itu ialah Brazil, Singapura dan Belanda.
Ketua Pesuruhjaya SPRM, Tan Sri Azam Baki, berkata keterangan berhubung transaksi kewangan di luar negara itu penting untuk membantu siasatan pihaknya.
Beliau mendedahkan, dua rakyat Malaysia turut dikesan menjadi proksi dalam pelaburan mencurigakan itu.
""Siasatan terhadap syarikat itu membabitkan pengubahan wang haram, antaranya berkaitan satu pelaburan iaitu kontrak daripada syarikat di Brazil.
""Transaksi disyaki membabitkan syarikat luar pesisir yang dikawal oleh dua orang proksi warganegara Malaysia.
""Kita perlu mendapatkan keterangan di luar negara dengan kerjasama melalui Brazil, Singapura, Belanda dan beberapa negara lain untuk mengetahui bagaimana transaksi itu berlaku sehingga wang sampai ke negara ini,"" katanya kepada BH di sini, hari ini.
Sebelum ini, SPRM mengesahkan sedang menyiasat seorang tokoh perniagaan bergelar 'Tan Sri' berhubung kes pengubahan wang haram yang dikaitkan dengan Sapura Energy Bhd (SEB).
Individu berkenaan sudah hadir ke Ibu Pejabat SPRM untuk dirakam percakapan selama dua hari berturut-turut.
Fokus siasatan SPRM menjurus kepada kesalahan di bawah Seksyen 23 Akta SPRM 2009 iaitu salah guna kuasa dalam isu membabitkan ganjaran yang meliputi gaji, bonus dan syer, selain yuran penjenamaan dan amalan penyenaraian persendirian antara 2012 hingga 2021.
Siasatan juga sedang mengenal pasti kesalahan pecah amanah, salah guna dana dan pemalsuan di bawah Kanun Keseksaan.
SPRM dilapor membuka dua kertas siasatan selepas menerima maklumat berhubung rasuah dan penyelewengan membabitkan syarikat penyedia penyelesaian minyak dan gas, Sapura Energy Berhad.
Azam mengakui keterangan di luar negara menjadi antara halangan dihadapi SPRM dalam siasatan berkenaan.
Menyentuh siasatan terhadap tokoh perniagaan bergelar Tan Sri itu, beliau berkata, sekitar 100 akaun perbankan milik individu itu, ahli keluarga dan syarikat yang mempunyai kaitan sudah dibekukan oleh SPRM.
""Semua akaun yang dibekukan itu bernilai RM217 juta.
""Setakat ini, lima individu termasuk tokoh korporat itu dirakam keterangan dan lain-lain saksi iaitu seramai 13 orang akan dirakam percakapan oleh SPRM,"" katanya."
https://www.bharian.com.my/berita/nasional/2025/05/1399099/cadangan-had-usia-persaraan-65-tahun-wajar-diberi-perhatian,"Cadangan had usia persaraan 65 tahun wajar diberi perhatian, pertimbangan - PM","Oleh Noor Atiqah Sulaiman - Mei 22, 2025 @ 4:52pm","KUALA LUMPUR: Cadangan untuk melanjutkan had usia persaraan kepada 65 tahun, wajar diberi perhatian dan pertimbangan, kata Datuk Seri Anwar Ibrahim.
Perdana Menteri bagaimanapun menjelaskan bahawa cadangan itu belum dibawa ke Kabinet untuk dibincangkan oleh Jemaah Menteri.
""(Cadangan) itu belum dibawa ke Kabinet... selalunya, kertas (cadangan) akan dibincangkan sebelum dibentangkan kepada Jemaah Menteri.
""Jadi, biar mereka mengkaji implikasinya, (soal) kewangan, peluang pekerjaan baharu... banyak implikasinya.
ADVERTISEMENT
""Namun, cadangan itu wajar diberikan perhatian dan pertimbangan. Biar agensi terbabit (membincangkan) soal peluang pekerjaan, kos dan sebagainya,"" katanya kepada pemberita selepas merasmikan Hadiah Bahasa Public Bank dan Dewan Bahasa dan Pustaka (DBP), di sini, hari ini.
Kelmarin, Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said, dilaporkan berkata kerajaan wajar mempertimbangkan untuk menaikkan had usia persaraan daripada 60 kepada 65 tahun.
Azalina dipetik berkata, ia kerana ramai dalam kalangan mereka yang berusia 60 tahun ke atas masih aktif, malah ada beberapa negara lain turut melaksanakan had usia persaraan hingga 65 tahun.
""Ini pandangan peribadi saya, mungkin kerajaan patut mempertimbangkan had usia persaraan 65 tahun. Ini kerana ramai golongan berusia 60 tahun ke atas masih aktif sekarang dan ramai orang tua masih kelihatan muda,"" katanya.
Sebelum ini, BH melaporkan Ketua Pegawai Eksekutif D3P yang juga firma perundingan pencen global, William Price, berkata had usia persaraan di Malaysia kini adalah antara yang terendah bukan saja pada peringkat global tetapi juga negara serantau lain."
https://www.bharian.com.my/berita/nasional/2025/05/1399090/projek-mykiosk-sprm-sedia-siasat-jika-wujud-elemen-rasuah-azam-baki,Projek MyKiosk: SPRM sedia siasat jika wujud elemen rasuah - Azam Baki,"Oleh Mohd Iskandar Ibrahim dan Ilah Hafiz Aziz - Mei 22, 2025 @ 4:29pm","PUTRAJAYA: Suruhanjaya Pencegahan Rasuah Malaysia (SPRM) memberi jaminan akan menjalankan siasatan jika terbukti wujud elemen rasuah atau salah laku membabitkan projek MyKiosk di bawah Kementerian Perumahan dan Kerajaan Tempatan (KPKT).
Ketua Pesuruhjaya SPRM, Tan Sri Azam Baki, berkata setakat ini pihaknya sudah menerima laporan berhubung perkara itu, selain dokumen yang dikemukakan KPKT berkaitan projek terbabit.
""Ada laporan diterima, saya boleh sahkan (laporan) oleh MCA semalam dan hari ini ada pihak KPKT membekalkan beberapa dokumen (berkaitan projek MyKiosk).
ADVERTISEMENT
""Saya beri jaminan sekiranya ada elemen rasuah, kita akan siasat... bagi masa kepada kita untuk melihat apa-apa keterangan,"" katanya pada sidang media di Ibu Pejabat SPRM di sini, hari ini.
KPKT sebelum ini dilapor menyerahkan dokumen berkaitan projek MyKiosk yang mendapat perhatian pelbagai pihak kerana didakwa harga mahal kepada SPRM.
KPKT dalam kenyataan berkata penyerahan dokumen secara sukarela itu sebagai tanda komitmen kementerian dalam memastikan ketelusan serta integriti projek itu.
Ia susulan laporan dibuat Pemuda MCA Selangor kepada SPRM yang menggesa supaya siasatan dibuat membabitkan projek MyKiosk kendalian KPKT itu.
Mengulas lanjut, Azam berkata, buat masa ini pihaknya belum membuka sebarang kertas siasatan.
""Setakat ini apa yang dilaporkan kepada kami adalah berdasarkan maklumat media sosial dan sebelum ini SPRM pun tidak menerima sebarang laporan khusus yang menyatakan sebarang dokumen, keterangan dan sebagainya.
""Jadi berhubung perkara yang timbul daripada media sosial ini, saya perlu ulang beberapa kali bahawa kita perlu membuat pengesahan terlebih dahulu, tak boleh buat kesimpulan,"" katanya."
https://www.bharian.com.my/berita/nasional/2025/05/1399082/sprm-intai-lucut-harta-lebih-rm2-bilion-milik-allahyarham-daim,"SPRM 'intai' lucut harta lebih RM2 bilion milik Allahyarham Daim, proksi - Azam Baki","Oleh Mohd Iskandar Ibrahim dan Ilah Hafiz Aziz - Mei 22, 2025 @ 4:26pm","PUTRAJAYA: Suruhanjaya Pencegahan Rasuah Malaysia (SPRM) sedang berusaha untuk melucutkan hak pemilikan harta milik Allahyarham Tun Dr Daim Zainuddin dan keluarga bekas Menteri Kewangan itu.
Ketua Pesuruhjaya SPRM, Tan Sri Azam Baki, berkata selain harta bernilai tinggi membabitkan RM2 bilion yang kini dibekukan pihaknya, SPRM juga percaya masih ada harta yang tidak diisytiharkan berada di luar negara.
Harta itu, katanya membabitkan yang dimiliki ahli keluarga serta proksi kepada Allahyarham Daim yang juga bekas pemimpin UMNO.
""Kita siasat kes membabitkan pemimpin ini (Daim) sejak Februari 2023 dan membuka sejumlah kertas siasatan termasuk kertas siasatan baharu dalam kes ini.
""Walaupun ketiadaan beliau (Daim), SPRM ketika ini sedang menuju ke arah itu (melucutkan harta) dan kita sedang melihat harta-harta berkaitan yang tidak diisytiharkan pada satu ketika dahulu,"" katanya pada sidang akhbar bulanan SPRM hari ini.
Daim berkata, pihaknya percaya harta yang kini dalam pemerhatian SPRM untuk dilucut hak melebihi RM2 bilion termasuk di luar negara antaranya di Switzerland dan United Kingdom (UK).
Beliau berkata, pegawai penyiasat SPRM sedang berusaha untuk mengesan harta berkenaan termasuklah mengesahkan sama ada ia diperoleh mengikut undang-undang atau tidak.
Ditanya mengenai proses pelucutan itu, Azam menjelaskan ia bergantung kepada Timbalan Pendakwa Raya, namun ia menjadi antara langkah utama yang sedang dipertimbangkan SPRM.
Katanya, beliau juga memberikan tempoh sehingga dua bulan untuk pegawai penyiasat menyelesaikan lapan kertas siasatan baharu yang dibuka SPRM.
BH sebelum ini melaporkan Timbalan Pendakwa Raya (TPR) akan memutuskan tindakan lanjut berhubung pendakwaan dihadapi bekas pemimpin itu susulan kematiannya.
SPRM pada Februari 2023 membuka beberapa kertas siasatan berdasarkan maklumat ditemui dalam Pandora Papers yang kemudian membawa kepada siasatan terhadap Kementerian Kewangan pada masa itu dengan Daim memegang jawatan sebagai menteri."
https://www.bharian.com.my/berita/nasional/2025/05/1399080/agresif-serang-polis-guna-parang-suspek-kes-samun-ditembak-mati,"Agresif serang polis guna parang, suspek kes samun ditembak mati","Oleh Mohamad Fahd Rahmat - Mei 22, 2025 @ 4:24pm","KLUANG: Seorang lelaki disyaki aktif melakukan jenayah samun sejak 2024, ditembak mati selepas bertindak agresif menyerang anggota polis menggunakan parang di Kampung Palembang, di sini, awal pagi tadi.
Terdahulu dalam insiden sekitar jam 3.45 pagi, sepasukan polis dari Bahagian Siasatan Khas (D9), Jabatan Siasatan Jenayah Kontinjen Johor, sedang menjalankan rondaan mencegah jenayah sebelum mengesan pergerakan sebuah motosikal tanpa nombor pendaftaran yang ditunggang oleh seorang lelaki dalam keadaan mencurigakan di kawasan kampung itu.
Ketua Polis Johor, Datuk M Kumar, berkata pasukan mengekori motosikal dibawa laju itu sebelum berjaya memintasnya di laluan tidak berturap menuju ke kawasan kebun kelapa sawit.
""Ketika menghampiri kenderaan suspek untuk melakukan pemeriksaan, lelaki itu tiba-tiba menyerang dengan melibas parang ke arah pasukan menyebabkan senjata berkenaan mengenai bahagian lengan pakaian salah seorang anggota.
""Pasukan mengarah suspek memberikan kerjasama serta menyerah diri, namun dia masih bertindak agresif dan terus menyerang ke arah pihak polis secara bertubi-tubi. Justeru, tembakan dilepaskan demi mempertahankan diri serta keselamatan awam,"" katanya dalam satu kenyataan, hari ini.
Kumar berkata, suspek kemudian disahkan meninggal dunia di lokasi kejadian, namun identiti sebenarnya masih belum dikenal pasti berikutan tiada dokumen pengenalan diri yang sah dijumpai pada lelaki dipercayai warga asing itu.
Beliau berkata, polis turut merampas sebilah parang, wang tunai RM1,900, dua telefon bimbit dan sebuah motosikal jenis Honda Wave daripada suspek untuk siasatan lanjut.
""Hasil siasatan awal polis mendapati salah satu telefon bimbit dijumpai bersama suspek adalah kepunyaan mangsa kes samun dilaporkan di Kluang, manakala motosikal digunakannya pula dilaporkan hilang di Kulai.
""Berdasarkan maklumat awam dan risikan dijalankan, suspek dipercayai aktif melakukan jenayah samun sejak 2024,"" katanya sambil memaklumkan bahawa polis percaya berjaya menyelesaikan enam kes samun membabitkan lima di Kluang dan satu lagi di Kota Tinggi susulan kejadian itu.
Kumar berkata, kes disiasat mengikut Seksyen 307 Kanun Keseksaan dan laporan mati mengejut (SDR).
Beliau berkata, siasatan masih diteruskan untuk mengenal pasti serta mengesan sebarang rakan sejenayah.
Katanya, orang ramai yang ada maklumat berkaitan kejadian itu diminta menghubungi talian Hotline IPD Kluang (07-7766822) atau pegawai penyiasat kes, Asisten Superintendan Ahmad Nazri Yahya @ Yaakob (017-7521151)."
https://www.bharian.com.my/berita/nasional/2025/05/1399078/kon-yeow-sasar-tinggalkan-legasi-pentadbiran-dengan-akaun-hasil,Kon Yeow sasar tinggalkan legasi pentadbiran dengan akaun hasil disatukan RM1 bilion,"Oleh Siti Aminah Mohd Yusof - Mei 22, 2025 @ 4:22pm","GEORGETOWN: Ketua Menteri, Chow Kon Yeow menyatakan hasrat untuk meninggalkan legasi pentadbiran Pulau Pinang dalam kedudukan kewangan kukuh dengan menyasarkan Akaun Hasil Disatukan (AHD) RM1 bilion apabila menamatkan penggal kedua pentadbiran yang juga terakhir beliau.
Beliau berharap sasaran RM1 bilion itu akan memberi ruang kepada pentadbiran seterusnya untuk melabur dalam pembangunan dan kebajikan awam untuk manfaat rakyat Pulau Pinang.
""Berlandaskan pencapaian dan komitmen ini, saya yakin gagasan visi Penang 2030 akan berjaya dicapai dan diserahkan kepada pewaris tampuk pemerintahan saya kelak.
""Saya berani katakan dan yakin apabila pengganti saya mengemudi pemerintahan Pulau Pinang suatu hari nanti, negeri ini akan diserahkan dalam keadaan sempurna dengan kedudukan kewangan kukuh,"" katanya pada sesi penggulungan Sidang Dewan Undangan Negeri (DUN) Pulau Pinang hari ini.
Kon Yeow dalam nada berseloroh bagaimanapun berkata, sasaran itu bukanlah ditetapkan untuk mendapatkan kenaikan gaji dan berharap barisan EXCO serta kepimpinan kerajaan negeri akan terus memberi sokongan penuh dan menjalankan tanggungjawab masing-masing dengan penuh integriti.
Sehingga 20 Mei lalu, kerajaan negeri merekodkan hasil sebenar RM374.43 juta, manakala perbelanjaan RM296.19 juta, sekali gus mencatatkan lebihan hasil atau surplus RM78.24 juta.
Terdahulu, Kon Yeow ketika merujuk soalan Lim Guan Eng (DAP-Air Putih) berkaitan perbelanjaan AHD sebanyak RM1.1 bilion memaklumkan baki Akaun Hasil Disatukan pada 31 Disember 2019 adalah RM1.15 bilion.
Beliau mengakui baki AHD telah berkurang secara konsisten setiap tahun yang mana baki sehingga 31 Disember 2024 adalah RM155.94 juta dengan kedudukan terkini baki sehingga 21 Mei 2025 adalah RM235.55 juta.
""Secara asasnya, kedudukan AHD bergantung kutipan hasil berbanding perbelanjaan dan dalam konteks ini kerajaan negeri merekodkan lebihan hasil atau surplus RM80.21 juta pada 2019, sebelum mencatatkan defisit mulai 2020 hingga 2024.
""Prestasi itu menunjukkan jumlah perbelanjaan kerajaan negeri melebihi kutipan hasil dalam tempoh lima tahun tersebut iaitu dari tahun 2020 hingga 2024,"" katanya.
Beliau berkata, defisit tertinggi dicatatkan pada 2023 iaitu sebanyak RM358.79 juta, yang mana kerajaan negeri berbelanja RM951.75 juta, berbanding kutipan hasil sebanyak RM592.96 juta."
https://www.bharian.com.my/berita/nasional/2025/05/1399076/jadual-ktm-komuter-ets-berubah-tiga-hari-mulai-24-mei,"Jadual KTM Komuter, ETS berubah tiga hari mulai 24 Mei","BERNAMA - Mei 22, 2025 @ 4:18pm","KUALA LUMPUR: Perkhidmatan KTM Komuter Lembah Klang akan mengalami perubahan jadual sementara selama tiga hari bermula 24 Mei ini.
Keretapi Tanah Melayu Berhad (KTMB) dalam kenyataan hari ini memaklumkan, perubahan itu bagi memberi laluan kepada pelaksanaan kerja-kerja menaik taraf sistem semboyan di laluan Stesen Kepong hingga Stesen Salak Selatan sebagai sebahagian usaha berterusan KTMB untuk meningkatkan kecekapan sistem dan keselamatan operasi tren.
Sepanjang tempoh pelaksanaan itu, dua laluan utama KTM Komuter iaitu Pulau Sebang - Batu Caves - Pulau Sebang dan Tanjung Malim - KL Sentral - Tanjung Malim serta perkhidmatan tren elektrik (ETS) dijangka mengalami kelewatan hingga 50 minit berbanding jadual asal.
Selain itu, dua perkhidmatan ETS iaitu EG9425 (Padang Besar - Segamat) dan EG9321 (Butterworth - Segamat) akan mengalami perubahan platform di Stesen KL Sentral dan Stesen Kuala Lumpur pada 24 Mei.
""Pegawai bertugas akan ditempatkan di stesen bagi mengiringi dan membantu penumpang ke platform.
""KTMB menasihatkan penumpang merancang perjalanan lebih awal dan menyemak jadual perjalanan di MyRailtime melalui aplikasi KTMB Mobile.
""Penumpang juga dinasihatkan sentiasa peka terhadap pengumuman di stesen dan hebahan melalui saluran rasmi media sosial KTMB,"" kata kenyataan itu.
KTMB memaklumkan khidmat pesanan ringkas (SMS) akan dihantar kepada penumpang ETS terjejas sebagai notifikasi awal mengenai kelewatan mungkin berlaku.
""KTMB amat menghargai kesabaran dan sokongan berterusan semua pengguna sepanjang pelaksanaan kerja-kerja naik taraf ini.
""Sebarang perkembangan lanjut akan dimaklumkan dari semasa ke semasa melalui saluran media rasmi KTMB atau hubungi Pusat Khidmat Pelanggan KTMB di 03-9779 1200,"" menurut kenyataan itu. – BERNAMA"
https://www.bharian.com.my/berita/nasional/2025/05/1399074/lima25-kementerian-pertahanan-meterai-perjanjian-strategik-rm11,LIMA'25: Kementerian Pertahanan meterai perjanjian strategik RM11 bilion bagi perkukuh pertahanan negara,"Oleh BERNAMA - Mei 22, 2025 @ 4:15pm","LANGKAWI: Kementerian Pertahanan memeterai 48 kontrak atau Surat Setuju Terima (SST), Surat Niat (LOI) dan Memorandum Persefahaman (MoU) dengan rakan strategik terpilih bernilai RM11 bilion semasa Pameran Maritim dan Aeroangkasa Antarabangsa Langkawi 2025 (LIMA'25).
Menteri Pertahanan, Datuk Seri Mohamed Khaled Nordin, berkata ia membabitkan 40 kontrak atau SST, dua LOI bernilai RM30 juta dan ke atas kepada syarikat yang dianugerahkan kontrak perolehan oleh MINDEF dari penghujung 2023 sehingga kini dan enam MoU antara MINDEF dan rakan strategik terpilih.
""Bagaimanapun, nilai keseluruhan kontrak juga, termasuk 45 lagi kontrak perolehan bernilai antara RM10 juta hingga RM30 juta yang telah ditandatangani sebelum ini,"" katanya selepas Majlis Menandatangani dan Penyerahan Dokumen Kontrak, SST, LOI serta MoU itu di Pusat Pameran Antarabangsa Mahsuri (MIEC) hari ini.
Mohamed Khaled berkata, jumlah perolehan itu meningkat kira-kira RM1 bilion berbanding sekitar RM10.1 bilion dengan 43 dokumen ditandatangani pada LIMA 2023.
Semua perolehan itu, melibatkan lima perkara utama, iaitu perolehan aset strategik untuk pertahanan darat, maritim, udara, sekuriti siber dan kemudahan serta kebajikan Angkatan Tentera Malaysia (ATM).
Beliau berkata, hal itu dilakukan bagi meningkatkan kesiagaan aset pertahanan negara berada di tahap yang tertinggi selain memperkukuh kedaulatan wilayah, contohnya menerusi Surat Niat kepada Mildef International Technologies Sdn Bhd bagi permohonan perolehan 136 unit Kenderaan Perisai Jenis A (KJA) & Infrastruktur yang bernilai RM1.88 bilion.
Itu penting dalam usaha memperkukuh kesiagaan aset Tentera Darat Malaysia pada tahap maksimum serta menyokong pembangunan kapasiti pertahanan dan pengukuhan keupayaan industri tempatan.
Beliau berkata, pemerkasaan keupayaan ATM juga turut dilakukan dengan memastikan aset sentiasa berada dalam keadaan yang baik melalui peningkatan keupayaan aset sedia ada.
""Di bawah aspek ini, antara kontrak yang telah dimeterai, termasuk Kontrak Penyelenggaraan dan Pembaikan Kapal Selam Kelas Perdana Menteri bernilai RM1.02 bilion dan kontrak perolehan perkhidmatan ""obsolescence"" (pengurusan keusangan) KD Perdana bernilai RM48 juta,"" katanya.
Pemerkasaan keupayaan ATM juga penting untuk menangani ancaman bukan tradisional melalui pengukuhan keselamatan siber negara dan teknologi telekomunikasi seperti Satelit X-Band dan pajakan ""Secure Satellite Communication Channel"".
Beliau berkata, perolehan turut membabitkan pembangunan dan penyelidikan, termasuk penggunaan kecerdasan buatan (AI) dan teknologi baharu selain menekankan aspek kesejahteraan. – BERNAMA"
https://www.bharian.com.my/berita/nasional/2025/05/1399068/keputusan-pemilihan-mpp-pkr-seawal-jam-9-malam-esok,Keputusan pemilihan MPP PKR seawal jam 9 malam esok,"Oleh Mohamed Farid Noh - Mei 22, 2025 @ 4:10pm","JOHOR BAHRU: Keputusan pemilihan Majlis Pimpinan Pusat (MPP) PKR akan diketahui seawal-awalnya jam 9 malam esok.
Pengerusi Jawatankuasa Pemilihan Pusat (JPP), Datuk Seri Dr Zaliha Mustafa, berkata keputusan awal itu mungkin diumumkan selepas selesai ucapan perasmian Presiden PKR, Datuk Seri Anwar Ibrahim, pada Kongres Nasional PKR 2025.
""Kita akan cuba umumkan keputusan sekitar selesai ucapan Presiden esok, bergantung kepada situasi semasa.
""Jika selesai ucapan Presiden, kita akan umumkan secepat mungkin, jika segala isu teknikal berjaya diselesaikan,"" katanya selepas Sesi Taklimat Media Sempena Kongres Nasional PKR 2025, di sini, hari ini.
Hadir sama, Setiausaha Agung PKR, Dr Fuziah Salleh; Ketua Penerangan PKR, Datuk Fahmi Fadzil dan Pengerusi Lembaga Disiplin PKR, Datuk Ahmad Kasim.
Sementara itu, Fuziah berkata, seramai 251 calon menawarkan diri bertanding pemilihan PKR peringkat pusat bagi sesi 2025-2028.
Katanya, jumlah itu merangkumi 104 pencalonan bagi MPP, 85 calon bagi Majlis Pimpinan AMK dan 62 bagi Majlis Pimpinan Wanita.
""Seramai 22,809 perwakilan akan mengundi bagi memilih MPP termasuk 13,060 secara dalam talian dan 9,829 secara fizikal.
""Daripada jumlah itu, 6,990 perwakilan akan hadir di Johor Bahru, manakala 1,120 dan 919 akan mengundi secara fizikal di Sabah dan Sarawak,"" katanya.
Beliau berkata, pengundian fizikal bagi perwakilan yang hadir pada kongres itu akan berlangsung di Berjaya Waterfront Hotel dan Pusat Konvensyen Danga Bay di sini.
Sementara itu, bagi Sabah dan Sarawak, pengundian fizikal akan berlangsung di Pusat Teknologi dan Komersial Antarabangsa (ITCC) di Penampang serta Pusat Konvensyen Penview di Kuching."
https://www.bharian.com.my/berita/nasional/2025/05/1399066/edisi-siasat-rakyat-jadi-ejen-pantau-salah-laku-penjawat-awam,"'Edisi Siasat', rakyat jadi ejen pantau salah laku penjawat awam","Oleh Ilah Hafiz Aziz - Mei 22, 2025 @ 4:07pm","KUALA LUMPUR: Rakyat hari ini mampu menjadi ejen pemantau setiap salah laku membabitkan kakitangan awam, termasuklah di platform media sosial dan aplikasi pemesejan seperti yang dilakukan Telegram 'Edisi Siasat'.
Presiden Pemerhati Rasuah Malaysia (MCW), Jais Abdul Karim, berkata meskipun sumber ini tidak diklasifikasikan sebagai saluran rasmi, ia tidak boleh diabaikan, apatah lagi jika mengandungi maklumat yang munasabah dan berasaskan kepentingan awam.
Justeru, beliau bersetuju dengan kenyataan Suruhanjaya Integriti Agensi Penguatkuasaan (EAIC), yang menekankan bahawa agensi penguat kuasa tidak seharusnya melihat pendedahan sebagai ancaman atau musuh.
""Setiap pendedahan, walaupun bersifat viral atau tidak rasmi, wajar dijadikan pencetus kepada siasatan awal demi menjamin ketelusan dan kebertanggungjawaban institusi penguat kuasa.
""EAIC dan agensi penyiasat lain seperti Suruhanjaya Pencegahan Rasuah Malaysia (SPRM) perlu memanfaatkan kuasa siasatan proaktif yang diperuntukkan oleh undang-undang bagi memastikan tidak ada elemen penyalahgunaan kuasa yang terlepas pandang.
""Siasatan yang adil dan menyeluruh penting untuk membersihkan nama baik agensi jika tuduhan tidak berasas dan dalam masa yang sama memastikan tindakan tegas diambil sekiranya dakwaan terbukti benar,"" katanya mengulas mengenai kenyataan Pengerusi EAIC, Tan Sri Dr Ismail Bakar.
BH hari ini melaporkan, Ismail mengingatkan agensi penguat kuasa tidak melihat pendedahan dibuat mengenai salah laku termasuk oleh saluran tidak rasmi seperti melalui Telegram sebagai ancaman atau musuh.
Pendedahan dibuat sepatutnya dilihat sebagai peluang kepada agensi penguat kuasa terbabit untuk memperkukuh integriti dan keyakinan rakyat.
Memberi contoh, saluran Telegram 'Edisi Siasat' yang banyak membuat pendedahan mengenai agensi penguat kuasa, beliau berkata EAIC memandang serius sebarang dakwaan membabitkan salah laku atau penyalahgunaan kuasa.
Tegas beliau, EAIC memandang serius sebarang dakwaan salah laku atau penyalahgunaan kuasa, serta akan bertindak ke atas aduan tidak kiralah sama ada ia dibuat melalui saluran rasmi mahupun tidak rasmi seperti 'Edisi Siasat'.
Mengulas lanjut, Jais berkata, kerjasama orang ramai sebagai pemberi maklumat perlu diraikan, bukan ditakuti melalui jaminan maklumat yang disalurkan akan ditangani secara profesional, sulit dan beretika.
""MCW percaya bahawa budaya menegur demi memperbaiki sistem dan struktur negara adalah tanda keprihatinan rakyat, bukan pemberontakan.
""Maka, adalah menjadi tanggungjawab bersama untuk memastikan setiap tuduhan diteliti secara objektif dan berasaskan bukti dan tidak disambut dengan sikap defensif atau ugutan.
""MCW juga menyeru agar EAIC dan SPRM memperkukuh saluran komunikasi terbuka dengan masyarakat, termasuk membina mekanisme semak dan imbang bagi menilai semua laporan yang tular secara sistematik dan telus,"" katanya."
https://www.bharian.com.my/berita/nasional/2025/05/1399062/bekas-pengarah-lkim-terima-rasuah-dipenjara-6-bulan-denda-rm25000,"Bekas Pengarah LKIM terima rasuah dipenjara 6 bulan, denda RM25,000","Oleh Norzamira Che Noh - Mei 22, 2025 @ 3:59pm","SHAH ALAM: Bekas Pengarah Lembaga Kemajuan Ikan Malaysia (LKIM) Selangor, Khusairi Husain dijatuhkan hukuman penjara enam bulan dan denda RM25,000 oleh Mahkamah Sesyen, di sini, kerana bersalah menerima suapan RM5,000 bagi pelantikan pembekal baja, benih dan racun pada 2020.
Hakim Datuk Mohd Nasir Nordin menjatuhi hukuman kepada Khusairi, 59, selepas pihak pembelaan gagal menimbulkan keraguan munasabah pada akhir kes pembelaan.
Mahkamah turut memerintahkan hukuman penjara bermula hari ini dan dikenakan tambahan tiga bulan penjara jika gagal membayar denda.
Penangguhan hukuman bagaimanapun dibenarkan sehingga proses rayuan dibuat pembelaan dengan wang jaminan dinaikkan kepada RM9,000 (sebelum ini ditetapkan RM8,000).
Mohd Nasir dalam penghakiman menegaskan tertuduh tidak menafikan dan bersetuju naratif pertuduhan menerima wang itu.
""Tertuduh mengakui menerima wang itu tetapi mendakwa ia untuk sumbangan Kelab Kebajikan dan Sukan LKIM Selangor, namun gagal mengemukakan sebarang resit dan dokumen sokongan bagi membuktikan wang itu diserahkan kepada kelab berkenaan, malah turut mengakui sebahagian wang digunakan untuk tujuan lain,"" katanya.
Mengikut pertuduhan, Khusairi didakwa menerima untuk dirinya wang tunai RM5,000 daripada seorang pengurus besar sebuah badan berkanun cawangan Klang yang dia ketahui badan itu ada kena-mengena dengan tugasan rasminya.
Kesalahan dilakukan di pejabat Persatuan Nelayan Kawasan Sungai Besar, Sabak Bernam pada 24 November 2020.
Sabit kesalahan, tertuduh boleh dipenjara sehingga dua tahun atau denda atau kedua-duanya sekali mengikut Seksyen 165 Kanun Keseksaan.
Pada prosiding itu, peguam Adly Zulfadly Zulkefly mewakili tertuduh dalam mitigasinya memaklumkan anak guamnya adalah bapa tunggal menyara anak masih bersekolah serta bapa yang sakit di kampung.
Beliau berkata, anak guamnya sudah berkhidmat hampir 30 tahun dalam agensi berkenaan dan pernah menjadi penerima anugerah perkhidmatan cemerlang di jabatannya serta tidak mempunyai rekod jenayah.
""Tertuduh sehingga kini digantung tugas dan dibekukan jawatan serta tidak lagi berkhidmat seperti ditugaskan dalam jawatannya. Jadi, harap denda minimum, selain penangguhan hukuman dengan pihak pembelaan bersepakat memfailkan rayuan (sabitan dan hukuman),"" katanya.
Pegawai Pendakwa Suruhanjaya Pencegahan Rasuah Malaysia (SPRM), Mohd Aliff Shahruzaman menegaskan sebagai pengarah, tertuduh menunjukkan teladan tidak baik kepada kakitangannya dan masyarakat umum.
Seramai 18 saksi pendakwaan dan lapan saksi pembelaan dikemukakan sepanjang prosiding bermula 2022."
https://www.bharian.com.my/berita/nasional/2025/05/1399058/malaysia-tekad-pacu-asean-ke-hadapan-jadi-kuasa-serantau-berprinsip,"Malaysia tekad pacu ASEAN ke hadapan, jadi kuasa serantau berprinsip - Anwar","Oleh Mahani Ishak - Mei 22, 2025 @ 3:54pm","KUALA LUMPUR: Malaysia selaku Pengerusi ASEAN tahun ini bertekad untuk terus memacu ASEAN ke hadapan sebagai sebuah kuasa serantau yang berprinsip dengan hala tuju ekonomi yang jelas dan mampan, kata Datuk Seri Anwar Ibrahim.
Pada masa sama, Perdana Menteri berkata, beberapa isu utama termasuk situasi semasa di Gaza antara yang akan dibincangkan dalam Pemukiman Pemimpin ASEAN sempena Sidang Kemuncak ASEAN ke-46.
""Ia juga membabitkan perbincangan mengenai usaha memperkukuh ikatan sesama negara anggota, kepentingan ekonomi dan perdagangan serantau serta inisiatif melonjakkan pelaburan dalam kalangan negara ASEAN.
""Perkara ini saya maklumkan dalam Sesi Taklimat Perdana Menteri Bersama Ketua-ketua Pengarang Media Tempatan dan Antarabangsa malam tadi.
""Saya turut menekankan kepentingan projek Grid Tenaga ASEAN sebagai satu langkah besar dalam memperkukuh kerjasama tenaga di peringkat serantau,"" katanya dalam satu hantaran di platform sosial X, hari ini.
Keutamaan kepada pembaharuan ekonomi domestik
Menyentuh isu tarif yang dikenakan Amerika Syarikat (AS), Anwar menegaskan keutamaan Malaysia ketika ini terhadap pembaharuan ekonomi domestik selain memperluas kerjasama melalui ASEAN dan rakan utama seperti China, India, Pakistan serta memperkukuh hubungan dengan Kesatuan Eropah (EU).
""Malaysia kekal komited sebagai sebuah negara perdagangan terbuka, meneruskan hubungan dengan rakan dagang tradisional seperti China dan AS, di samping meneroka pasaran baharu termasuk menjalin hubungan dagang dengan Russia,"" katanya."
https://www.bharian.com.my/berita/nasional/2025/05/1399048/isu-gaza-pelaburan-dan-grid-tenaga-fokus-pemukiman-pemimpin-sidang,"Isu Gaza, pelaburan dan grid tenaga fokus pemukiman pemimpin Sidang Kemuncak ASEAN ke-46 - PM","Oleh BERNAMA - Mei 22, 2025 @ 3:41pm","KUALA LUMPUR: Situasi di Gaza, pengukuhan kerjasama antara negara anggota, kepentingan ekonomi serantau dan inisiatif pelaburan dalam kalangan negara ASEAN menjadi tumpuan dalam Pemukiman Pemimpin sempena Sidang Kemuncak ASEAN ke-46.
Perdana Menteri, Datuk Seri Anwar Ibrahim turut menekankan kepentingan projek Grid Tenaga ASEAN sebagai langkah besar dalam memperkukuh kerjasama tenaga serantau.
""Malaysia selaku Pengerusi ASEAN tahun ini, tekad untuk terus memacu ASEAN sebagai sebuah kuasa serantau yang berprinsip, dengan hala tuju ekonomi jelas dan mampan,"" katanya dalam hantaran di Facebook.
Beliau berkata demikian pada Sesi Taklimat Perdana Menteri Bersama Ketua-ketua Pengarang Media Tempatan dan Antarabangsa di sini malam tadi.
Mengulas isu tarif dikenakan Amerika Syarikat, Anwar berkata, tumpuan Malaysia adalah terhadap pembaharuan ekonomi domestik dan memperluas kerjasama dengan rakan seperti China, India, Pakistan serta memperkukuh hubungan dengan Kesatuan Eropah (EU).
""Malaysia kekal komited sebagai sebuah negara perdagangan terbuka, meneruskan hubungan dengan rakan dagang tradisional seperti China dan Amerika Syarikat, selain meneroka pasaran baharu termasuk menjalin hubungan dagang dengan Russia,"" katanya.
Perdana Menteri turut meluangkan masa beramah mesra dengan pengamal media termasuk kenalan lama sambil bertukar pandangan mengenai isu semasa dan global.
– BERNAMA"
https://www.bharian.com.my/berita/nasional/2025/05/1399041/tiada-istilah-negeri-jual-tanah-pelupusan-dibuat-ikut-kanun-tanah,"Tiada istilah negeri jual tanah, pelupusan dibuat ikut Kanun Tanah Negara 1965 - Kon Yeow","Oleh Siti Aminah Mohd Yusof - Mei 22, 2025 @ 3:32pm","GEORGETOWN: Tiada istilah penjualan tanah diguna pakai dalam konteks pentadbiran negeri, sebaliknya hanya pelupusan dilaksanakan sama ada melalui pemberi milikan, pajakan atau kaedah lain yang dibenarkan di bawah peruntukan Kanun Tanah Negara 1965.
Perkara itu ditegaskan Ketua Menteri, Chow Kon Yeow, dengan tindakan melupuskan tanah milik kerajaan bukan semata-mata untuk memperoleh hasil, tetapi pada masa sama memacu pembangunan, menjana peluang pekerjaan dan menambah nilai ekonomi kepada kawasan setempat.
Beliau berkata demikian pada sesi penggulungan ketika Sidang Dewan Undangan Negeri (DUN) Pulau Pinang menjawab isu dibangkitkan Mohd Yusni Mat Piah (PAS-Penaga) yang mempersoal tindakan menjual tanah untuk menampung keperluan kewangan kerajaan negeri.
Tambah Kon Yeow, bagi urusan pelupusan tanah kerajaan negeri akan mengambil kira nilaian tanah semasa berdasarkan Jabatan Penilaian dan Perkhidmatan Harta (JPPH).
Jika ia membabitkan projek strategik termasuk pembinaan rumah, kerajaan negeri akan menggunakan pendekatan Request For Proposal (RFP) dalam pelupusan bagi membolehkan kerajaan negeri memperoleh hasil premium lebih tinggi daripada nilaian tanah semasa.
Menurutnya, kaedah pelupusan tanah tidak mengurangkan pegangan negeri, malah bertujuan membangunkan kawasan berpotensi dengan hasil pembangunan boleh disalurkan kembali kepada rakyat dalam bentuk kemudahan awam seperti jalan raya, taman permainan dan infrastruktur lain.
""Sekiranya kita mengambil pendekatan untuk tidak memajukan tanah tersebut, maka ini akan menjadi satu bebanan kepada kerajaan negeri untuk mengeluarkan kos bagi tujuan penyelenggaraan,"" katanya.
Kon Yeow berkata, kerajaan negeri melalui Jabatan Kewangan negeri melaksanakan semakan semula ke atas hasil negeri dalam dua perspektif.
Pertama meningkatkan kutipan hasil negeri sedia ada termasuk tunggakan hasil melalui kaedah pembersihan data dan semakan semula kadar yang tidak relevan.
Sementara perspektif kedua melalui pengenalpastian sumber dan kaedah janaan hasil baharu negeri termasuk semakan kadar cukai tanah dan pengkelasan desa ke bandar serta pemerkasaan Unit dan Badan Berkanun Negeri bagi membolehkan kutipan hasil baharu dilaksanakan.
Katanya, antara strategi dilaksanakan bagi peningkatan hasil ialah melaksanakan kutipan tunggakan cukai petak berjumlah RM1 juta pada 2025, selain mempertimbang cadangan lelongan tanah-tanah kerajaan.
""Kerajaan negeri juga melakukan semakan proses tukar syarat dan kategori tanah dan mempertimbang cadangan kerjasama dengan pihak swasta sebagai operator atau pengurus kuarters-kuarters kerajaan negeri,"" katanya.
Kon Yeow berkata, di bawah Perlembagaan Persekutuan, Pulau Pinang mempunyai hak memohon peruntukan Persekutuan bagi menampung aliran tunai yang antaranya menyumbang kepada peningkatan Akaun Amanah Disatukan.
""Pendekatan tersebut diambil kerajaan negeri susulan penolakan tuntutan pemulangan 20 peratus daripada pulangan hasil negeri yang saya dan pasukan saya telah perjuangkan sebelum ini,"" katanya."
https://www.bharian.com.my/berita/nasional/2025/05/1399038/pemilihan-pkr-perpaduan-kesetiaan-dan-suara-akar-umbi-kunci-kekuatan,"Pemilihan PKR: Perpaduan, kesetiaan dan suara akar umbi kunci kekuatan parti - Ramanan","Mei 22, 2025 @ 3:29pm","KUALA LUMPUR: Calon Naib Presiden PKR, Datuk Seri R Ramanan, meminta seluruh ahli dan perwakilan parti agar memperkukuhkan semangat perpaduan serta kesetiaan demi kelangsungan perjuangan PKR yang berteraskan reformasi dan keadilan untuk semua.
Beliau berkata, kekuatan sebenar PKR bukan hanya terletak pada tokoh pimpinan, namun juga berpaksikan kesetiaan akar umbi yang sentiasa mendukung parti dalam apa jua keadaan.
""Fokus utama saya ialah membawa suara rakyat dan akar umbi kepada arus pimpinan perdana.
""Saya bertekad membawa suara Malaysia MADANI yang menekankan perpaduan, kasih sayang dan tanggungjawab sosial,"" katanya dalam satu kenyataan menjelang Pemilihan PKR, esok.
Ramanan yang juga Timbalan Menteri Pembangunan Usahawan dan Koperasi, berkata PKR adalah 'rumah besar' untuk semua rakyat Malaysia - tempat di mana kesetiaan, idealisme serta semangat kebersamaan menjadi teras kekuatan.
""Parti kita, rumah kita. PKR adalah parti untuk semua rakyat Malaysia. Di dalam rumah ini, perpaduan adalah tiangnya, dan kesetiaan akar umbi adalah nadinya. Tanpa akar umbi, parti hilang rohnya,"" katanya.
Beliau yang juga Timbalan Ketua Penerangan PKR 1 menegaskan suara akar umbi bukan hanya diangkat ketika musim pemilihan, sebaliknya ia perlu dijadikan panduan tetap dalam merangka dasar dan keputusan parti sepanjang masa.
""Kita mesti benar-benar ikhlas mendengar dan mengangkat suara dari bawah. Hanya dengan itu, kita dapat membina sebuah parti yang benar-benar mencerminkan wajah rakyat dan merakyatkannya,"" katanya.
Ramanan yang turut dipertanggungjawabkan menjaga hal ehwal komuniti India, berkata beliau menawarkan diri atas dasar tanggungjawab dan kesetiaan terhadap perjuangan PKR.
""Kesetiaan saya kepada parti, tidak bersyarat. Saya percaya dengan perpaduan, kesetiaan dan semangat akar umbi, kita akan bangkit lebih kuat serta menjadi kekuatan utama dalam kerajaan perpaduan.
""Selepas pemilihan ini, kita perlu bersatu padu bawah satu bumbung untuk memperkasa dan memperkukuhkan lagi jentera parti ini bawah kepimpinan Datuk Seri Anwar Ibrahim. Kita semua satu keluarga,"" katanya."
https://www.bharian.com.my/berita/nasional/2025/05/1399034/fadhlina-tekad-perkasa-wanita-pkr-hadapi-cabaran-masa-depan,Fadhlina tekad perkasa wanita PKR hadapi cabaran masa depan,"Mei 22, 2025 @ 3:24pm","JOHOR BAHRU: Ketua Wanita PKR, Fadhlina Sidek meletakkan iltizam untuk memperkukuh sayap parti itu dan meneruskan perjuangan memperkasakan penyertaan wanita dalam bidang aktivisme, politik dan kepimpinan.
Menerusi perkongsian di Facebook, Fadhlina yang akan mempertahankan jawatan Ketua Wanita pada pemilihan PKR peringkat pusat bagi sesi 2025-2028 berkata, usaha memperkukuh sayap parti perlu digerakkan melalui pendekatan proaktif dan strategi ampuh yang kalis cabaran masa depan.
""Pemilihan ini tradisi pertandingan dalam keluarga parti. Ia adalah mengenai bagaimana kita dapat menawarkan khidmat kebaktian yang terbaik untuk parti, seluruh rakyat dan negara,"" katanya.
Pemilihan kali ini menyaksikan pertembungan satu lawan satu bagi merebut jawatan Ketua Wanita antara Fadhlina yang juga Menteri Pendidikan dengan Ahli Parlimen Ampang, Rodziah Ismail.
Selain itu, Fadhlina berkata, inisiatif seperti Sekolah Wanita (SWAN), Program 30 Women Representatives (30Wreps), Run-2-Win, Skuad Ihsan MADANI Wanita KEADILAN dan Bakul Makanan Wanita turut diperkasa sebagai wadah untuk memberdayakan wanita serta menyemarakkan semangat kebaktian demi kesejahteraan seluruh rakyat.
Beliau berkata, Wanita PKR terus teguh mendepani cabaran masa depan dengan memperkukuh Sistem Asimilasi Struktur Asas Kepimpinan (ASAK) selari dengan seruan pendigitan dalam pengurusan organisasi parti, serta komited meneruskan aktivisme menerusi program i-Suri demi melindungi golongan wanita khususnya suri rumah.
Kongres Nasional PKR 2024/2025 di Johor Bahru bermula dengan perasmian serentak Kongres Angkatan Muda Keadilan (AMK) dan Kongres Wanita oleh Setiausaha Agung, Dr Fuziah Salleh, malam ini.
Proses pengundian akan diadakan esok membabitkan pemilihan Majlis Pimpinan Pusat (MPP), Majlis Pimpinan AMK dan Majlis Pimpinan Wanita bermula jam 8 pagi hingga jam 5 petang. – BERNAMA"
https://www.bharian.com.my/berita/nasional/2025/05/1399031/tiada-perpecahan-buruk-selepas-berakhir-pemilihan-mpp-pkr-esok-fahmi,'Tiada perpecahan buruk selepas berakhir pemilihan MPP PKR esok' - Fahmi,"Oleh Mohamed Farid Noh - Mei 22, 2025 @ 3:19pm","JOHOR BAHRU: Tiada perpecahan buruk dijangka berlaku selepas berakhirnya pemilihan Majlis Pimpinan Pusat (MPP) PKR yang akan berlangsung esok.
Ketua Penerangan PKR, Datuk Fahmi Fadzil, berkata beliau percaya ahli parti akhirnya akan bersatu kembali menyokong Presiden, Datuk Seri Anwar Ibrahim, yang juga Perdana Menteri bagi melaksanakan agenda dan reformasi pada peringkat Persekutuan.
Katanya, beliau tidak melihat 'kepanasan' dan 'ketajaman' seperti berlaku pada Kongres Nasional PKR 2019 di Melaka, kongres paling buruk pernah dihadapi parti berkenaan.
""Saya lihat PKR, sebelum ini sudah melalui zaman perpecahan akibat pengkhianatan dan itu adalah antara zaman paling gelap serta kelam bagi parti, namun kita bertahan.
""Bukan itu saja, malah PKR akhirnya berjaya menubuhkan Kerajaan Perpaduan.
""Jadi saya tak jangka kali ini akan separah itu (Kongres Nasional PKR 2019). Ini kerana tak berlaku pengkhianatan seburuk dan sejahat seperti apa dilakukan, kita saksikan terutama sewaktu Langkah Sheraton.
""Saya percaya PKR akhirnya akan peroleh perpaduan selepas pemilihan ini,"" katanya
selepas Sesi Taklimat Media Sempena Kongres Nasional PKR 2025, di sini, hari ini.
Hadir sama, Setiausaha Agung PKR, Dr Fuziah Salleh, Pengerusi Jawatankuasa Pemilihan Parti (JPP),Datuk Seri Dr Zaliha Mustafa dan Pengerusi Lembaga Disiplin PKR, Datuk Ahmad Kasim.
Selasa lalu, Naib Presiden PKR, Nurul Izzah Anwar dilapor membayangkan sebarang perbalahan dalaman berisiko membawa kepada kehancuran kepada parti itu dalam tempoh lima hingga 10 tahun akan datang.
Justeru, beliau menggesa semua ahli parti mengelak sebarang perbalahan, sebaliknya berusaha merapatkan barisan sebaik pemilihan parti berakhir.
Ditanya apa langkah diambil bagi menangani perpecahan dalaman terutama bagi menghadapi Pilihan Raya Umum ke-16 (PRU16), Fahmi yang juga Menteri Komunikasi dan Ahli Parlimen Lembah Pantai berkata, pimpinan PKR akan turun ke akar umbi bagi merapatkan saf serta mengeratkan hubungan.
""Selepas pemilihan ini, dalam tempoh sebulan dua, pimpinan akan turun ke cabang dan negeri untuk merapatkan saf serta mengeratkan semula silaturahim.
""Memang adat proses pemilihan, ramai mencabar dan bersaing bagi jawatan yang hanya sebanyak itu.
""Namun, parti sentiasa memikirkan cara untuk dikumpulkan dan dirangkulkan serta dibawa bersama seluruh kekuatan, akan disediakan ruang dan peluang mungkin jawatan serta fungsi tertentu supaya semua yang bertanding tetapi tidak berjaya masih boleh bersama pada peringkat pusat,"" katanya.
Fahmi berkata, beliau juga sudah menemui beberapa cabang di seluruh negara dan menyifatkan suasana dalaman parti ketika ini dalam keadaan amat baik.
""Suasana kali ini jauh lebih baik dan tidak berlaku insiden tidak diingini pada peringkat cabang ketika pemilihan bulan lalu.
""Malah apabila bercakap dengan akar umbi dan duduk bersama cabang, kumpulan berbeza boleh duduk semeja kerana mereka ingin lihat PKR bersatu padu, kukuh serta utuh, supaya dapat beri kekuatan kepada Presiden,"" katanya."
https://www.bharian.com.my/berita/nasional/2025/05/1399016/umum-chai-jpp-beri-amaran-keras-kepada-rafizi-angkat-aduan-kepada,"Umum 'chai': JPP beri amaran keras kepada Rafizi, angkat aduan kepada Jawatankuasa Disiplin - Zaliha","Oleh Mohamed Farid Noh - Mei 22, 2025 @ 3:02pm","JOHOR BAHRU: Jawatankuasa Pemilihan Pusat (JPP) PKR akan memberi amaran keras kepada Datuk Seri Rafizi Ramli susulan tindakan mengumumkan 'chai' pilihannya menjelang pemilihan parti peringkat Pusat esok.
Pengerusinya, Datuk Seri Dr Zaliha Mustafa, berkata ini kerana langkah itu bercanggah secara langsung dengan Garis Panduan Pemilihan 2025 yang telah ditetapkan oleh JPP.
""Kita sudah menegaskan dalam Majlis Pimpinan Pusat (MPP) bahawa JPP akan mengambil tindakan ke atas mana-mana aduan termasuk kempen sendiri.
""Buat masa ini, JPP akan memberikan amaran keras kepada pihak-pihak yang terbabit.
""Seterusnya, aduan ini akan diangkat kepada Jawatankuasa Disiplin dan itu adalah keputusan yang telah dipersetujui MPP,"" katanya pada Sesi Taklimat Media Sempena Kongres Nasional PKR 2025, di sini, hari ini.
Hadir sama, Setiausaha Agung PKR, Dr Fuziah Salleh; Ketua Penerangan PKR, Datuk Fahmi Fadzil dan Pengerusi Lembaga Disiplin PKR, Datuk Ahmad Kasim.
Semalam Rafizi yang Timbalan Presiden PKR dilapor mengumumkan 'chai' pilihannya membabitkan beberapa jawatan penting parti bagi pemilihan MPP esok.
Bagi perebutan empat slot Naib Presiden, Rafizi menyenaraikan empat nama yang menjadi pilihannya daripada senarai 12 calon yang mengesahkan bertanding.
Mereka ialah Menteri Sains, Teknologi dan Inovasi, Chang Lih Kang; Menteri Sumber Asli dan Kelestarian Alam, Nik Nazmi Nik Ahmad; Menteri Besar Negeri Sembilan, Datuk Aminuddin Harun dan Setiausaha Politik kepada Presiden PKR, G Manivanan.
Walaupun penggunaan 'chai' dalam bentuk digital dibenarkan secara terhad, namun pengumuman terbuka dan agresif Rafizi melalui Facebook memperlihatkan unsur kempen berkumpulan yang dilarang keras.
Dalam pada itu, Zaliha berkata, beliau juga mengarahkan kain rentang calon yang diletakkan di kawasan pusat pemilihan sekitar bandaraya ini diturunkan.
""Kita telah adakan lawatan di lokasi berlangsungnya kongres dan ada beberapa 'banner' dinaikkan di kawasan pengundian dan kita telah minta diturunkan
""Calon-calon juga telah diarahkan mengeluarkan 'banner' bahan kempen keluar dari kawasan pengundian,"" katanya."
https://www.bharian.com.my/berita/nasional/2025/05/1399003/kpkt-serah-dokumen-mykiosk-secara-sukarela-kepada-sprm,KPKT serah dokumen MyKiosk secara sukarela kepada SPRM,"Oleh Mohd Iskandar Ibrahim - Mei 22, 2025 @ 2:35pm","PUTRAJAYA: Kementerian Perumahan dan Kerajaan Tempatan (KPKT) menyerahkan dokumen berkaitan projek MyKiosk yang mendapat perhatian pelbagai pihak kerana didakwa harga mahal kepada Suruhanjaya Pencegahan Rasuah Malaysia (SPRM).
KPKT dalam kenyataan berkata penyerahan dokumen secara sukarela itu sebagai tanda komitmen kementerian dalam memastikan ketelusan serta integriti projek itu.
""Hari ini (semalam), KPKT yang diwakili oleh Ketua Pengarah Jabatan Kerajaan Tempatan, Datuk Mohd Fadzli Mohd Kenali dan pasukan KPKT tampil secara sukarela memberikan kerjasama sepenuhnya dengan menyerahkan dokumen berkenaan inisiatif MyKiosk meskipun belum menerima permintaan daripada SPRM.
""Ini membuktikan komitmen tinggi KPKT dalam memperkukuhkan sistem pengurusan dan mematuhi prinsip tadbir urus yang baik selain KPKT juga ingin memastikan tiada elemen salah guna kuasa atau penyelewengan yang terbabit dalam pelaksanaan program MyKiosk yang bertujuan untuk memanfaatkan penjaja kecil,"" katanya.
KPKT berkata, pihaknya sentiasa komited untuk memastikan semua inisiatif dan program kerajaan dilaksanakan dengan penuh integriti.
""Dengan menyerahkan dokumen ini kepada pihak SPRM, kami berharap dapat memberikan keyakinan kepada rakyat bahawa setiap urusan dan pelaksanaan program adalah telus dan mengikut prosedur yang betul.
""Pihak kementerian berharap supaya langkah ini dapat memberikan gambaran jelas kepada rakyat bahawa kerajaan sentiasa berusaha mempertingkatkan integriti dalam segala aspek pentadbiran dan perkhidmatan awam,"" katanya.
Semlam Pemuda MCA Selangor membuat laporan kepada SPRM menggesa siasatan projek MyKiosk kendalian KPKT itu.
Ketuanya, Tan Jie Sen, mendakwa hanya sebahagian kiosk beroperasi walaupun projek membabitkan kos besar.
KPKT berkata semua peruntukan berkaitan projek MyKiosk disenaraikan dalam Inisiatif Belanjawan dan dikemukakan kepada Kementerian Kewangan mengikut prosedur yang ditetapkan.
Perolehan serta pelantikan kontraktor bagi projek berkenaan dilaksanakan oleh 133 pihak berkuasa tempatan (PBT) melalui sebut harga terbuka.
Jelasnya, hasil daripada proses tender terbabit, sebanyak 795 kontraktor dilantik oleh PBT di seluruh negara.
""Kos siling bagi MyKiosk 2.0 adalah RM25,000. Harga bagi setiap unit kiosk adalah munasabah dan membolehkan kontraktor bersaing secara adil melalui proses sebut harga yang telus dan terbuka di peringkat PBT masing-masing,"" kata kenyataan itu."
https://www.bharian.com.my/berita/nasional/2025/05/1399000/ipt-dibenar-pilih-laksana-pdp-dalam-talian-sempena-sidang-kemuncak,IPT dibenar pilih laksana PdP dalam talian sempena Sidang Kemuncak ASEAN,"Oleh Mohd Iskandar Ibrahim - Mei 22, 2025 @ 2:30pm","PUTRAJAYA: Institusi Pendidikan Tinggi Awam dan Swasta (IPTA/IPTS) dibenar membuat pilihan melaksanakan sesi pengajaran dan pembelajaran (PdP) secara dalam talian atau fizikal sempena Sidang Kemuncak ASEAN.
Kementerian Pendidikan Tinggi (KPT) memaklumkan, ia selepas mengambil maklum penutupan jalan dan kawalan keselamatan mulai 26 hingga 28 Mei ini, terutama membabitkan kawasan sekitar Lembah Klang.
""Cakna dan prihatin terhadap kesejahteraan warga selaras nilai teras Malaysia MADANI, KPT memberi kemudahan kepada IPTA dan IPTS membuat pilihan menjalankan sesi PdP secara dalam talian atau fizikal.
""Setiap IPT diminta membuat semakan lokasi, masa dan tarikh laluan yang ditutup sepanjang 26 hingga 28 Mei ini untuk menentukan keperluan bagi PdP secara dalam talian bagi memastikan warga tidak terkesan dengan kesesakan aliran trafik,"" katanya dalam kenyataan, hari ini.
KPT berkata, pelajar dan warga IPT yang terkesan boleh berhubung dengan institusi masing-masing bagi mendapatkan maklumat lanjut."
https://www.bharian.com.my/berita/nasional/2025/05/1398998/kempen-terlajak-rafizi-bukan-tindakan-bijak-sangat-tak-kondusif,"Kempen 'terlajak' Rafizi bukan tindakan bijak, sangat tak kondusif - Shamsul Iskandar","Oleh Amir Mamat - Mei 22, 2025 @ 2:29pm","MELAKA: Pendekatan kempen Timbalan Presiden PKR, Datuk Seri Rafizi Ramli menjelang pemilihan parti hujung minggu ini yang 'terlajak' bukan satu tindakan bijaksana, kata Setiausaha Politik Kanan Perdana Menteri, Datuk Seri Shamsul Iskandar Mohd Akin.
Tegas beliau, kempen cara Rafizi dilihat sangat tidak kondusif dengan mengemukakan hujah yang boleh mencacatkan persepsi ahli parti serta rakyat Malaysia terhadap kepemimpinan negara ketika ini.
Beliau yang juga Ketua PKR Cabang Hang Tuah Jaya, berkata Perdana Menteri, Datuk Seri Anwar Ibrahim selaku Presiden PKR sudah memberi panduan dan peringatan kepada semua calon bertanding pada pemilihan kali ini supaya tidak 'terlajak' ketika berkempen, sebaliknya perlu dilakukan dalam suasana penuh harmoni.
ADVERTISEMENT
""Sebagai pemimpin lama dalam politik kita faham (saranan Anwar itu) dan tentunya kita mahu menjadikan pemilihan ini satu medan untuk memilih pemimpin yang dirasakan boleh menyediakan satu wadah yang boleh diterima oleh pelbagai kaum, kumpulan serta lapisan usia.
""Dalam keadaan sekarang ini rakyat negara ini memberi fokus kepada keadilan kerana kita adalah parti yang teras serta pengemudi kepada kerajaan Malaysia MADANI dan kita mesti menunjukkan contoh yang baik.
""Saya tidak fikir pendekatan (dilakukan Rafizi) itu bijaksana kerana kita seharusnya memberikan satu keadaan yang kondusif dan kefahaman jelas kepada anggota parti mengenai hala tuju kita daripada melakukan tindakan yang boleh mencacatkan persepsi dalam kalangan ahli serta rakyat,"" katanya.
Beliau berkata demikian selepas menyampaikan kunci Rumah Mesra Rakyat 2025 Syarikat Perumahan Negara Berhad (SPNB) kepada dua penerima di Taman Desa Molek, Ayer Molek di sini hari ini.
Yang turut hadir, Ketua Pegawai Eksekutif SPNB, Mohd Jamil Idris; Ketua Pengarah SPNB, Abdul Latif Mokhtar dan Pengarah SPNB Melaka, Khairul Azhar Abdullah.
Rafizi yang juga Menteri Ekonomi menerusi beberapa siri kempen Jelajah HIRUK (Hidupkan Idealisme Reformasi Dalam Ujian Kuasa) melakukan serangan terbuka kepada kepemimpinan PKR, selain membuat beberapa kenyataan 'panas'.
Ini termasuk membayangkan beliau mungkin akan kembali tidak dibenarkan masuk ke Sarawak sekiranya tiada lagi berjawatan dalam kerajaan dan parti.
Susulan itu, Shamsul Iskandar mengajak pengundi serta perwakilan Kongres PKR yang akan bermula esok membuat pilihan bijak bagi memastikan pemimpin nombor dua yang dipilih mestilah mampu untuk bersama dengan Anwar mengemudi parti.
""Saya percaya perwakilan bijak menilai pemimpin yang bagaimana untuk diletakkan di posisi nombor dua bagi membantu Perdana Menteri,"" katanya."
https://www.bharian.com.my/berita/nasional/2025/05/1398995/kepakaran-abdul-kadir-mampu-mantapkan-pengurusan-air-negara,Kepakaran Abdul Kadir mampu mantapkan pengurusan air negara,"Oleh Suzalina Halid - Mei 22, 2025 @ 2:19pm","KUALA LUMPUR: Kemampanan pengurusan air di negara ini diyakini mampu dicapai melalui pelantikan pengerusi baharu Suruhanjaya Perkhidmatan Air Negara (SPAN),
Datuk Abdul Kadir Mohd Din.
Timbalan Presiden KL Eko-Knights, Amlir Ayat, berkata ini kerana Abdul Kadir bukan saja seorang pakar pengurusan air yang mampu menyumbangkan idea relevan dan realistik, malah sentiasa bersedia menerima kritikan serta teguran demi kemantapan pengurusan air di Malaysia.
Beliau berkata, pengalaman dimiliki Abdul Kadir adalah kritikal dalam menunaikan tanggungjawab baharunya itu.
""Saya yakin Abdul Kadir dapat menjalankan amanahnya dengan baik dan adil demi kesejahteraan rakyat Malaysia.
""Beliau dilihat bukan sekadar berwibawa dalam memenuhi tanggungjawabnya, malah berupaya menangani cabaran dalam pengurusan air yang sedang dan akan dihadapi oleh SPAN,"" katanya melalui kenyataan, hari ini.
Abdul Kadir yang juga bekas Ketua Pegawai Eksekutif Indah Water Konsortium Sdn Bhd dilantik Pengerusi SPAN awal bulan ini bagi menggantikan bekas Ahli Parlimen, Charles Santiago.
Abdul Kadir berpengalaman lebih 10 tahun dalam pengurusan air di negara ini termasuk pernah menjawat jawatan Presiden Malaysian Water Association (MWA); Ketua Pegawai Eksekutif Pengurusan Aset Air Berhad (PAAB) dan Pengerusi Akademi Air Malaysia Sdn Bhd.
Beliau juga pernah terbabit dalam penghasilan Rancangan Transformasi Sektor Air (WST 2040) di bawah Akademi Sains Malaysia dan sebagai ahli kepada Malaysian Water Partnership (MyWP).
Sebelum ini, Persatuan Pengguna Islam Malaysia (PPIM) menyifatkan SPAN memerlukan suntikan kepakaran yang mampu menggalas tugas bagi mengurangkan impak dan pada masa sama, memperbaiki bekalan serta kualiti air negara.
PPIM berkata, berdasarkan kredibiliti dan rekod perkhidmatan kecemerlangannya, pelantikan Abdul Kadir adalah langkah strategik yang dapat mempercepatkan proses reformasi sektor air, sejajar aspirasi Kementerian Peralihan Tenaga dan Transformasi Air (PETRA)."
https://www.bharian.com.my/berita/nasional/2025/05/1398986/6781-kanak-kanak-di-pulau-pinang-alami-gangguan-pertuturan-purata,"6,781 kanak-kanak di Pulau Pinang alami gangguan pertuturan, purata masa tunggu rawatan cecah 205 hari - EXCO","Oleh Siti Aminah Mohd Yusof - Mei 22, 2025 @ 2:06pm","GEORGETOWN: Seramai 6,781 kanak-kanak di negeri ini mengalami gangguan bahasa dan pertuturan, namun hanya terdapat tujuh ahli terapi pertuturan bertugas di Jabatan Kesihatan (JKN) Pulau Pinang yang menjadikan purata masa menunggu rawatan mencecah hingga 205 hari pada tahun lalu.
EXCO Belia, Sukan dan Kesihatan negeri, Daniel Gooi Zi Sen, berkata permohonan menambah ahli terapi pertuturan sudah beberapa kali dibangkitkan pada peringkat Kementerian Kesihatan tetapi maklum balas diterima adalah tiada penambahan perjawatan dapat diberikan buat masa sekarang.
""Justeru, antara usaha Jabatan Pediatrik JKN Pulau Pinang ialah melatih ibu bapa agar rawatan dapat diteruskan secara kendiri, selain pelbagai bengkel dan latihan dianjurkan pihak jabatan supaya ibu bapa dapat membantu dalam rawatan anak-anak ini.
""Usaha ini juga bagi mengurangkan masalah masa menunggu rawatan yang lama. Selain itu, JKN turut mengusulkan kerjasama dengan hospital swasta dapat dijalankan supaya masa menunggu rawatan dapat dikurangkan,"" katanya pada sidang Dewan Undangan Negeri (DUN) Pulau Pinang, di sini, hari ini.
Beliau menjawab soalan Heng Lee Lee (DAP-Berapit) yang meminta kerajaan negeri menyatakan data kanak-kanak berkeperluan khas dan berapa jumlah kanak-kanak yang mengalami gangguan bahasa berbanding jumlah pakar terapi bahasa di hospital kerajaan serta tempoh menunggu rawatan.
Mengulas lanjut, Zi Sen berkata, data kanak-kanak berkeperluan khas di Pulau Pinang menunjukkan trend meningkat daripada 4,547 orang pada 2021 kepada 6,165 orang, setakat Mei ini.
Daripada jumlah terkini itu, kategori masalah pembelajaran merekodkan angka tertinggi dengan seramai 5,264 kanak-kanak, diikuti orang kurang upaya (OKU) fizikal (326), OKU pelbagai (173), OKU pendengaran (233) dan OKU penglihatan (145)."
https://www.bharian.com.my/berita/nasional/2025/05/1398977/beberapa-laluan-di-selangor-ditutup-berperingkat-sempena-asean-2025,Beberapa laluan di Selangor ditutup berperingkat sempena ASEAN 2025,"Oleh Safeek Affendy Razali - Mei 22, 2025 @ 1:27pm","KUALA LUMPUR: Penutupan jalan secara berperingkat sempena Sidang Kemuncak ASEAN turut dilaksanakan di beberapa laluan di Selangor khususnya ketika ketibaan dan keberangkatan pulang pemimpin dan delegasi.
Laluan akan ditutup secara berperingkat membabitkan dari Kompleks Bunga Raya, Lapangan Terbang Antarabangsa Kuala Lumpur (KLIA) menuju ke ibu negara dan laluan dari Pangkalan Tentera Udara Diraja Malaysia (TUDM) Subang ke ibu negara.
Ketua Polis Selangor, Datuk Hussein Omar Khan, berkata penutupan laluan ini dilaksanakan mengikut masa ketibaan delegasi pada Ahad ini dan ketika keberangkatan pulang yang dijadualkan 28 Mei ini.
""Untuk pergerakan ketibaan delegasi menerusi KLIA, laluan akan ditutup secara berperingkat adalah dari Kompleks Bunga Raya menuju ke arah Lebuhraya KLIA Extension, Plaza Tol KLIA-Lebuhraya Elite, susur masuk Putrajaya, susur masuk Lebuhraya MEX dan Hentian Rehat & Rawat (RnR) Seri Kembangan, Lebuhraya MEX.
""Bagi laluan dari arah Pangkalan TUDM Subang, laluan yang terkesan adalah TUDM Subang-Jalan Monford-Lebuhraya GCE, Plaza Tol Shah Alam-Lebuhraya NKVE, susur keluar Kilometer 22 NKVE-Lebuhraya Utara Selatan dan sempadan Selangor-Kuala Lumpur (Kilometer 25.1 Pintu Gerbang),"" katanya kepada media hari ini.
Hussein berkata, pihaknya menggesa semua pengguna jalan raya mengambil maklum berhubung penutupan dan lencongan laluan yang akan dilaksanakan secara berperingkat sepanjang tempoh Sidang Kemuncak ASEAN.
""Laluan akan dibuka secara berperingkat apabila konvoi delegasi melepasi setiap susur laluan, namun tumpuan penutupan penuh adalah hanya di pusat bandar raya menghala ke tempat persidangan iaitu di Pusat Konvensyen Kuala Lumpur (KLCC).
""Pengguna disaran merancang semula jadual perjalanan mereka bagi mengelak kesesakan,"" katanya."
https://www.bharian.com.my/berita/nasional/2025/05/1398970/lrt-pulau-pinang-kuantum-pampasan-penduduk-dimuktamad-selepas,LRT Pulau Pinang: Kuantum pampasan penduduk dimuktamad selepas siasatan APT 1960,"BERNAMA - Mei 22, 2025 @ 1:13pm","GEORGETOWN: Bilangan penduduk yang terbabit dengan projek Transit Aliran Ringan (LRT) Laluan Mutiara akan diketahui apabila siasatan di bawah Seksyen 12 Akta Pengambilan Tanah (APT) 1960 dijalankan.
Pengerusi Jawatankuasa Infrastruktur, Pengangkutan dan Digital Pulau Pinang, Zairil Khir Johari, berkata proses siasatan akan dijalankan dalam tempoh terdekat memandangkan Seksyen 8 akta berkenaan baru diwartakan pada 10 April lalu.
""Kuantum pampasan hanya akan dapat dimuktamadkan setelah proses siasatan di bawah Seksyen 12 APT 1960 terhadap semua pihak berkepentingan diselesaikan.
""Setakat ini, proses penilaian pampasan belum dilaksanakan dan perihal ini akan ditentukan oleh pihak Tribunal Tanah,"" katanya pada Sidang Dewan Undangan Negeri (DUN) Pulau Pinang, hari ini.
Beliau menjawab soalan lisan Muhamad Kasim (PN-Telok Bahang) yang ingin mengetahui peratusan kerja-kerja persiapan tapak dan laluan projek LRT Laluan Mutiara, bilangan penduduk terbabit dengan pengambilan tanah atau rumah dan pampasan yang dibayar.
Zairil berkata, status terkini projek LRT ialah di peringkat pengambilan tanah yang diwartakan di bawah APT 1960 oleh pihak Pejabat Tanah dan Galian negeri bersama pihak pemilik projek Mass Rapid Transit Corp Sdn Bhd (MRT Corp) bagi lot yang terbabit dengan jajaran LRT Segmen 1 iaitu dari Komtar ke Permatang Damar Laut.
Beliau berkata, kebenaran mengguna membabitkan tanah kerajaan sudah diberi kepada MRT Corp bagi 86 lot setakat ini, manakala langkah bagi kerja awal sedang diusahakan selepas mendapat kelulusan di bawah Seksyen 20A Akta Perancangan Bandar dan Desa 1976.
Projek LRT Laluan Mutiara itu, katanya, kini pada fasa persiapan awal dan aspek penting dalam kerja-kerja prapembinaan ialah pemindahan utiliti sedia ada yang perlu diselesaikan sebelum kerja pembinaan stesen atau jejambat dapat dimulakan.
Beliau memaklumkan, kerajaan Pulau Pinang komited memastikan projek berkenaan dilaksanakan dengan telus dan berkesan mengikut jadual ditetapkan.
Sehubungan itu, Zairil berkata, beberapa langkah diambil seperti mensyaratkan pihak MRT Corp melaporkan status terkini pelaksanaan projek setiap bulan kepada Majlis Mesyuarat Kerajaan (MMK) yang dipengerusikan Ketua Menteri Chow Kon Yeow untuk menyelia kemajuan projek secara berkala.
""Selain itu, pemantauan kerja pembinaan melalui pihak berkuasa tempatan (PBT) dan menubuhkan Task Force Pengurusan Lalu Lintas Projek Mega di Pulau Pinang khusus untuk memantau dan memastikan ia dapat berjalan lancar,"" katanya.
Kerja-kerja fizikal bagi projek dianggar sekitar RM13 bilion berdasarkan skop dan reka bentuk terkini itu, dijangka bermula pada suku ketiga tahun ini manakala pembinaan berskala besar dijangka bermula pada suku keempat 2026.
LRT Laluan Mutiara sepanjang 29.5 kilometer itu merangkumi 21 stesen strategik dan direka untuk meningkatkan keterhubungan antara Pulau Pinang dan tanah besar, sekali gus mengurangkan kesesakan jalan raya. – BERNAMA"
https://www.bharian.com.my/berita/nasional/2025/05/1398964/asean-polis-buat-kawalan-laluan-khas-di-klia-dan-tudm-subang,ASEAN: Polis buat kawalan laluan khas di KLIA dan TUDM Subang,"Oleh Hafidzul Hilmi Mohd Noor - Mei 22, 2025 @ 1:11pm","KUALA LUMPUR: Polis akan melaksanakan kawalan laluan khas bagi pergerakan delegasi di kawasan Lapangan Terbang Antarabangsa Kuala Lumpur (KLIA) dan Tentera Udara Diraja Malaysia (TUDM) Subang sempena bersempena dengan penganjuran Sidang Kemuncak ASEAN Ke-46.
Ketua Polis Selangor, Datuk Hussein Omar Khab berkata pergerakan delegasi melalui KLIA adalah bermula 25 dan 26 Mei bermula 12 tengah malam.
""Laluan yang terbabit ialah Kompleks Bunga Raya- Lebuhraya KLIA Extension; Plaza Tol Klia- Lebuhraya Elite; Susur masuk Putrajaya; Susur Lebuhraya Mex dan Kawasan Rehat dan Rawat Seri Kembangan Lebuhraya MEX.
""Bagi laluan TUDM Subang akan bermula pasa jam 11 pagi sehingga 2 petang di laluan TUDM Subanv- Jalan Monfront- Lebuhraya GCE; Plaza Tol Shah Alam- Lebuhraya NKVE; Susur Keluar Kilometer 22 NKVE- Lebuhraya Utara Selangor dan Sempadan Selangor- Kuala Lumpur (kilometer 25.1 Pintu Gerbang),"" katanya dalam kenyataan, hari ini.
Menurutnya, pengguna jalan raya diminta mengambil maklum tentang penutupan dan lencongan luan yang akan dilaksanakan secara berperingkat sepanjang tempoh itu.
""Pengguna juga disaran merancang perjalanan bagi mengelakkan kesesakan serta mematuhi arahan petugas keselamatan di lapangan,"" katanya."
https://www.bharian.com.my/berita/nasional/2025/05/1398955/cadangan-pemisahan-kuasa-ag-pendakwa-raya-dimuktamad-sebelum-pru16,"Cadangan pemisahan kuasa AG, Pendakwa Raya dimuktamad sebelum PRU16","Oleh Farah Marshita Abdul Patah - Mei 22, 2025 @ 12:46pm","KUALA LUMPUR: Kerajaan dijangka memuktamadkan cadangan pengasingan kuasa antara Peguam Negara (AG) dan Pendakwa Raya (PP) sebelum Pilihan Raya Umum ke-16 (PRU16).
Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said, berkata ketika ini perkara berkenaan masih di peringkat kajian empirikal.
Selepas selesai kajian empirikal, ia kemudiannya dibawa ke peringkat beberapa jawatankuasa.
ADVERTISEMENT
""Ini bukan semudah yang disangka, kita perlu buat kajian dan masih ada beberapa peringkat lagi,"" katanya pada Sesi Town Hall dan Majlis Peluncuran AI Legal Justice Roadmap 2025-2026 serta Peta Reformasi Institusi (PetaRI) di Fakulti Undang-Undang Universiti Malaya, di sini, hari ini.
Mengulas lanjut, Azalina berkata, banyak isu yang perlu dikaji terutama kuasa pendakwaan di negeri-negeri.
""Sabah dan Sarawak mempunyai kuasa pendakwaan membabitkan beberapa aspek negeri-negeri berkenaan. Jadi kita perlu lihat secara menyeluruh pemisahan ini. Sebab saya tengok masalah sekarang ini adalah elemen AGC dari segi penasihat."" katanya.
Azalina bagaimanapun berkata, beliau berharap kerajaan dapat membuat keputusan berhubung perkara itu.
""Bila kita sudah bersedia, kita akan bentangkan kajian ini,"" katanya.
Sebelum ini, Perdana Menteri, Datuk Seri Anwar Ibrahim berkata, draf kertas Kabinet mengenai pengasingan kuasa antara AG dan PP dijangka siap pada pertengahan tahun ini.
Menurut Anwar, cadangan pembahagian fungsi antara AG dan PP sudah diterima oleh Kabinet dan seorang Menteri ditugaskan bersama dengan pasukan petugas untuk menelitinya.
Perdana Menteri turut mengakui isu berkenaan cukup rumit dan mengambil masa untuk disiapkan kerana ia memerlukan banyak pindaan termasuk Perlembagaan Persekutuan."
https://www.bharian.com.my/berita/nasional/2025/05/1398952/plus-nasihat-pengguna-rancang-awal-perjalanan-sempena-sidang,PLUS nasihat pengguna rancang awal perjalanan sempena Sidang Kemuncak ASEAN 2025,"Oleh Poojaseliin Subramaniam - Mei 22, 2025 @ 12:44pm","KUALA LUMPUR: PLUS Malaysia Berhad (PLUS) menasihati pengguna lebuh raya merancang perjalanan lebih awal susulan penutupan beberapa laluan utama sempena penganjuran Sidang Kemuncak ASEAN 2025.
Menurut PLUS dalam satu kenyataan, hari ini, penutupan laluan yang akan dilaksanakan berperingkat mulai esok hingga 26 Mei dan pada 28 Mei, turut membabitkan beberapa jajaran di lebuh raya kendaliannya.
Antaranya, laluan Lapangan Terbang Antarabangsa Kuala Lumpur (KLIA)-Putrajaya di Lebuh Raya Utara-Selatan Hubungan Tengah (ELITE), Subang-Jalan Duta di Lebuh Raya Baru Lembah Klang (NKVE), dan Sungai Buloh-Jalan Duta di Lebuh Raya Utara-Selatan.
Penutupan laluan terbabit akan bermula seawal 7 pagi pada 23 hingga 26 Mei, manakala pada 28 Mei pula dijadualkan bermula 8 pagi.
""PLUS akan bersiap sedia dan mengambil langkah sewajarnya bagi memastikan kelancaran operasi lebuh raya sepanjang tempoh itu serta memberi kerjasama kepada pihak berkuasa, khususnya anggota trafik yang bertugas dalam melancarkan pergerakan delegasi,"" katanya.
Justeru, menurut kenyataan itu lagi, pengguna lebuh raya terutama mereka yang dalam perjalanan ke atau dari KLIA dan Pangkalan Udara Subang (TUDM), disarankan merancang perjalanan lebih awal bagi mengelak sebarang kelewatan.
PLUS turut menasihati pengguna supaya memberi kerjasama penuh serta mematuhi arahan petugas trafik di lokasi.
""Jika pemanduan tidak dapat dielakkan, sila menggunakan laluan alternatif bagi mengelak kesesakan lalu lintas ketika penutupan laluan dilaksanakan,"" katanya.
Maklumat trafik terkini boleh diperoleh melalui platform media sosial Jabatan Siasatan dan Penguatkuasaan Trafik (JSPT)/Polis Diraja Malaysia (PDRM), aplikasi PLUS, aplikasi X@plustrafik serta Papan Tanda Elektronik (VMS) di lebuh raya.
Orang ramai turut digalak menggunakan aplikasi navigasi seperti Google Maps dan Waze untuk merancang perjalanan dengan lebih efisien."
https://www.bharian.com.my/berita/nasional/2025/05/1398948/sidang-kemuncak-asean-ke-46-klcc-bangga-jadi-lokasi-rasmi-jamin,"Sidang kemuncak ASEAN ke-46: KLCC bangga jadi lokasi rasmi, jamin keselamatan semua delegasi","Oleh BERNAMA - Mei 22, 2025 @ 12:40pm","KUALA LUMPUR: Pusat Konvensyen Kuala Lumpur (KLCC) bangga dipilih sebagai lokasi rasmi bagi Sidang Kemuncak ASEAN ke-46 pada 26 dan 27 Mei ini, sekali gus mengukuhkan legasi selama dua dekad sebagai lokasi terbaik di Malaysia untuk penganjuran acara multilateral berskala besar.
KLCC dalam kenyataan hari ini berkata, protokol keselamatan ketat dilakukan KLCC bagi memastikan tiada sebarang ancaman keselamatan berlaku ke atas hadirin termasuk ketua negara, pegawai kerajaan, diplomat dan gabenor.
""Selain infrastruktur fizikal, nilai tambah pusat konvensyen ini merangkumi protokol keselamatan hasil kerjasama erat dengan pegawai kanan polis, pihak berkuasa lalu lintas dan pasukan keselamatan khas.
""Kecekapan operasi turut membabitkan keupayaan kulinari, persekitaran terkawal dan jaminan keselamatan kukuh, menjadikan KLCC pilihan terbaik untuk delegasi antarabangsa yang mengutamakan kecekapan serta layanan mesra,"" katanya.
Bagi mengekalkan kedudukan teratas dalam industri pengurusan acara perniagaan global, KLCC sentiasa melakukan pembaharuan dan memperkenalkan pelbagai penambahbaikan teknologi canggih disesuaikan dengan keperluan semasa delegasi antarabangsa.
""Antara penambahbaikan terkini adalah paparan LED berdefinisi tinggi, sistem audio visual generasi baharu dan sistem kawalan bilik pintar berasaskan kecerdasan buatan (AI).
""Inisiatif ini turut diperkukuhkan dengan protokol keselamatan siber bertaraf tinggi dan amalan pengurusan acara berkelestarian diperakui Pertubuhan Piawaian Antarabangsa (ISO), sekali gus meletakkan KLCC di barisan hadapan dalam penganjuran pengurusan acara yang selamat dan bertanggungjawab,"" katanya.
Sempena ulang tahun ke-20 tahun ini, KLCC menjadi satu-satunya venue di Malaysia pernah menjadi tuan rumah kepada beberapa Sidang Kemuncak ASEAN (pada 2005 dan 2015).
Sejak dibuka pada 2005, KLCC menganjurkan lebih 22,000 acara, menerima lebih 29 juta pelawat dan menyumbang RM12.6 bilion kepada ekonomi negara.
Sepanjang dua dekad, KLCC berperanan sebagai platform strategik Malaysia dalam menjalin hubungan global dengan menjadikan setiap acara sebagai peluang untuk memberi impak positif kepada negara dan meningkatkan imej Malaysia di persada dunia. – BERNAMA"
https://www.bharian.com.my/berita/nasional/2025/05/1398942/malaysia-tumpu-jadikan-asean-hab-digital-kompetitif-anwar,Malaysia tumpu jadikan ASEAN hab digital kompetitif - Anwar,"Oleh Mohd Zaky Zainuddin dan Mohd Nasaruddin Parzi - Mei 22, 2025 @ 12:29pm","PUTRAJAYA: Malaysia memberi tumpuan serta menetapkan komitmen tinggi terhadap bidang transformasi digital untuk menjadikan ASEAN sebagai hab digital yang kompetetif, kata Datuk Seri Anwar Ibrahim.
Perdana Menteri yang juga Pengerusi ASEAN berkata, ini antara yang akan diumumkan pada Sidang Kemuncak ASEAN ke-46 yang bermula minggu ini.
""Minggu ini, apabila kita bertemu dengan pemimpin ASEAN, kemudian bersama-sama dengan GCC (Majlis Kerjasama Teluk) dan juga China. Teras jawatan Pengerusi ASEAN, sudah tentu (bidang) peralihan tenaga, kami sudah berjaya dengan Vietnam dan Singapura tahun ini.
""Namun, tumpuan kepengerusian kita ialah transformasi digital. Secara beransur-ansur pengumuman ini akan dilakukan. Ia akan mempamerkan bukan saja sikap dan komitmen kita, tetapi sesuatu yang kami boleh saksikan, bahawa negara jiran juga boleh berkongsi dan menyokong usaha ini.
""Kerana kita mahu ASEAN, di bawah Malaysia, ASEAN akan menjadi hub digital yang lebih kompetetif. Pada masa ini, Malaysia memperoleh reputasi itu, melalui kestabilan dan kejelasan dasar kita,"" katanya dalam ucaptama pada Majlis Pelancaran MaiStorage Technology Sdn Bhd, hari ini.
Turut sama hadir, Menteri Pelaburan, Perdagangan dan Industri, Tengku Datuk Seri Zafrul Tengku Abdul Aziz; Menteri Pengangkutan, Anthony Loke; Menteri Perumahan dan Kerajaan Tempatan, Nga Kor Ming; Menteri Sumber Manusia, Steven Sim serta Ketua Pegawai Eksekutif Kumpulan MaiStorage Sdn Bhd, KS Pua Khein Seng.
Sidang Kemuncak ASEAN bermula hari ini
Sidang Kemuncak ASEAN ke-46 bermula hari ini dengan mesyuarat peringkat pegawai kanan, diikuti mesyuarat peringkat menteri pada Ahad, diikuti mesyuarat peringkat ketua kerajaan akan berlangsung pada 26 Mei.
Mengulas lanjut Anwar berkata, biarpun negara sudah lama menceburi bidang digital dan sudah memperlihat kemajuannya, banyak lagi usaha perlu dilakukan dipelbagai sektor.
""Sebab itu dalam bicara tentang pelaburan itu, ekosistem harus bergerak bersama dengan kepantasan. Ini juga penekanan kepada Ketua Setiausaha Negara supaya penjawat awam turut serta melihat ini sebagai satu fokus harus diberikan oleh negara.
""Tentunya semua membicarakan soal digital. Transformasi digital tumpuan utama kita, selepas enam, tujuh dekad menceburi bidang ini, kita belum sampai tahap yang kehadapan, walaupun kita sekarang sudah mula dengan 'packaging', 'design' sudah ada tahap kemajuan,"" katanya.
Kemunculan MaiStorage satu langkah yang mempercepat serta memberikan satu lonjakan sangat istimewa kepada negara khususnya dalam memperluas bidang kecerdasan buatan (AI)."
https://www.bharian.com.my/berita/nasional/2025/05/1398938/polis-didakwa-klasifikasikan-siasatan-kes-kematian-beng-hock-sebagai,Polis didakwa klasifikasikan siasatan kes kematian Beng Hock sebagai NFA,"Oleh Ilah Hafiz Aziz - Mei 22, 2025 @ 12:16pm","KUALA LUMPUR: Siasatan kes kematian Teoh Beng Hock, kira-kira 15 tahun lalu, didakwa sudah diklasifikasikan sebagai tiada tindakan lanjut (NFA).
Perkara itu didedahkan sebuah kumpulan badan bukan kerajaan (NGO), The Teoh Beng Hock Association for Democratic Advancement (TBH-ADA), dalam satu jemputan media.
""Pada 20 Mei, Jabatan Siasatan Jenayah (JSJ), Polis Diraja Malaysia (PDRM), telah menulis surat kepada peguam keluarga Teoh Beng Hock, Ramkarpal Singh, mengenai hasil siasatan baharu polis berkenaan kematian Beng Hock yang bermula pada Februari 2025.
""Polis telah mengklasifikasikan kes berkenaan sebagai NFA,"" katanya dalam jemputan untuk sidang media yang dilihat BH, di sini, hari ini.
ADVERTISEMENT
Menurut jemputan itu lagi, keluarga Beng Hock akan menghadiri sidang media berkenaan.
BH turut menghubungi Ketua Polis Negara, Tan Sri Razarudin Husain, dan Ramkarpal tetapi tiada maklumat lanjut diberikan, setakat ini.
Sebelum ini, media melaporkan Perdana Menteri, Datuk Seri Anwar Ibrahim, mengesahkan kerajaan bersetuju untuk polis membuka semula siasatan kes kematian Beng Hock.
Beng Hock ditemui maut pada 16 Julai 2009 di bangunan Plaza Masalam selepas memberi keterangan di pejabat Suruhanjaya Pencegahan Rasuah Malaysia (SPRM) di tingkat 14 bangunan sama.
Mendiang adalah Setiausaha Politik kepada Ahli Dewan Undangan Negeri (ADUN) Seri Kembangan ketika itu, Ean Yong Hian Wah yang pada masa sama merupakan EXCO Kerajaan Tempatan, Pemutihan Kilang Haram dan Pembangunan Kampung Baru Selangor.
Pada 5 Januari 2011, Mahkamah Koroner Shah Alam memutuskan bahawa kematian Beng Hock pada 2009 bukan disebabkan membunuh diri atau dibunuh, serta mendapati tiada pihak ketiga dalam kes kematiannya.
Pada 21 Julai 2011, Suruhanjaya Siasatan Diraja bagi menyiasat kematian Beng Hock, memutuskan bahawa kematiannya adalah akibat bunuh diri.
Pada 5 September 2014, Mahkamah Rayuan menukar keputusan terbuka dalam kes kematian Beng Hock, sekali gus memutuskan bahawa kematiannya adalah akibat tindakan menyalahi undang-undang oleh seorang atau beberapa orang yang tidak dikenali.
Susulan itu, 4 Februari lalu, Pengarah JSJ, Datuk Seri Mohd Shuhaily Mohd Zain, berkata pihaknya akan menggunakan teknologi pengimbas 3D untuk 'crime scene reconstruction' dalam usaha siasatan semula kes kematian Beng Hock.
Peralatan itu digunakan bagi mendapatkan semula gambaran lokasi kejadian."
https://www.bharian.com.my/berita/nasional/2025/05/1398935/bung-moktar-zizie-izette-gagal-cabar-mahkamah-rayuan-perintahkan,"Bung Moktar, Zizie Izette gagal cabar Mahkamah Rayuan perintahkan mereka bela diri tuduhan rasuah RM2.8 juta","Oleh Suraya Ali - Mei 22, 2025 @ 12:15pm","PUTRAJAYA: Ahli Parlimen Kinabatangan, Datuk Seri Bung Moktar Radin dan isterinya, Datin Seri Zizie Izette Abdul Samad gagal dalam percubaan terakhir mereka untuk mencabar keputusan Mahkamah Rayuan yang memerintahkan mereka membela diri terhadap tiga pertuduhan rasuah berjumlah RM2.8 juta.
Panel tiga Hakim Mahkamah Rayuan diketuai Datuk Che Mohd Ruzima Ghazali bersama Datuk Azizul Azmi Adnan dan Datuk Ahmad Kamal Md Shahid sebulat suara memutuskan untuk menolak permohonan pasangan itu bagi mendapatkan kebenaran semakan terhadap keputusan terdahulu, hari ini.
Mahkamah menyatakan pasangan itu selaku perayu gagal memenuhi syarat ambang yang menunjukkan terdapat keadaan luar biasa atau ketidakadilan serius yang boleh membenarkan semakan terhadap keputusan terdahulu.
""Oleh itu, permohonan perayu mendapatkan kebenaran semakan ditolak,"" katanya.
Pendakwaan kes itu dikendalikan Timbalan Pendakwa Raya Law Chin How dan Mohamad Fadhly Mohd Zamry, manakala peguam M Athimulan mewakili Bung Moktar dan Zizie Izette.
Bung Moktar dan Zizie Izette mengemukakan permohonan itu pada Mac lalu di bawah Peraturan 105, Kaedah-Kaedah Mahkamah Rayuan 1994, atas alasan panel Mahkamah Rayuan sebelum ini tidak mempunyai bidang kuasa untuk mendengar rayuan pendakwaan dan mahu panel semakan mengembalikan keputusan Mahkamah Tinggi.
Pada 18 November 2024, panel Mahkamah Rayuan diketuai Hakim Datuk Ahmad Zaidi Ibrahim memerintahkan Bung Moktar, 65, dan Zizie Izette, 47, membela diri terhadap tiga pertuduhan rasuah berkenaan, selepas membenarkan rayuan pihak pendakwaan terhadap pembebasan pasangan itu yang diputuskan Mahkamah Tinggi di sini pada 7 September 2023.
Pada September 2022, Mahkamah Sesyen memerintahkan pasangan berkenaan membela diri atas tiga pertuduhan rasuah itu, selepas mendapati pihak pendakwaan berjaya membuktikan kes prima facie terhadap mereka di akhir kes pendakwaan.
Bung Moktar yang ketika itu Pengerusi Bukan Eksekutif Felcra Berhad didakwa pada 3 Mei 2019, dengan dua pertuduhan menerima rasuah RM2.2 juta dan RM262,500 sebagai dorongan untuk mendapatkan kelulusan Felcra melabur RM150 juta dalam unit amanah Public Mutual.
Beliau dituduh menerima rasuah daripada ejen pelaburan Public Mutual Berhad, Madhi Abdul Hamid menerusi Zizie Izette, di Public Bank Berhad, Cawangan Taman Melawati, Kuala Lumpur antara jam 12.30 tengah hari hingga jam 5 petang 12 Jun 2015.
Bung Moktar juga dituduh secara rasuah memperoleh untuk dirinya suatu suapan iaitu wang tunai RM337,500 daripada ejen pelaburan Public Mutual Berhad, Norhaili Ahmad Mokhtar melalui akaun Public Ittikal Sequel Fund (PITSEQ) yang didaftarkan atas nama Zizie Izette bagi tujuan sama.
Pada 9 April lalu, Mahkamah Sesyen Kuala Lumpur membenarkan permohonan pasangan itu untuk menggantung prosiding pembelaan mereka sehingga semakan keputusan terbabit diputuskan."
https://www.bharian.com.my/berita/nasional/2025/05/1398896/pemimpin-hamas-mohammed-sinwar-dipercayai-terbunuh-netanyahu,"Pemimpin Hamas, Mohammed Sinwar, dipercayai terbunuh - Netanyahu","Mei 22, 2025 @ 10:20am","GAZA: Pemimpin Hamas, Mohammed Sinwar, dipercayai terbunuh dalam serangan Israel, kata Perdana Menteri Israel, Benjamin Netanyahu, dalam sidang media semalam.
Tambah beliau, Sinwar adalah ketua semasa kumpulan Hamas di Semenanjung Gaza, mengambil alih peranan itu daripada abangnya, Yahya Sinwar, yang terbunuh pada Oktober 2024 dalam serangan tentera Israel di selatan Gaza.
""Kami telah menumpaskan puluhan ribu pengganas, kami menghapuskan pemimpin seperti Deif, Haniyeh, Yahya Sinwar dan nampaknya juga Mohammed Sinwar.
""Pasukan kami kini menguasai semakin banyak wilayah di Gaza. Pada akhir operasi, seluruh kawasan Genting Gaza akan berada di bawah kawalan keselamatan Israel.
""Saya bersedia menamatkan perang dengan syarat yang jelas untuk menjamin keselamatan Israel,"" katanya.
Netanyahu meletakkan syarat iaitu semua tebusan dikembalikan, Hamas letak senjata, kepimpinan mereka digulingkan dan Gaza berada bawah kawalan Israel sepenuhnya selepas perang.
Beliau juga mahu pelan Presiden Amerika Syarikat (AS), Donald Trump, untuk memindahkan penduduk Palestin di Gaza dilaksanakan dan wilayah itu dibangunkan sebagai Riviera Asia Barat.
""Mana-mana pihak yang menggesa kami menghentikan perang sebelum matlamat ini tercapai, sebenarnya mahu Hamas terus berkuasa,"" tambah Netanyahu.
Pada Ahad lalu, Pasukan Pertahanan Israel (IDF) mengumumkan pelancaran operasi darat besar-besaran di Gaza yang dinamakan 'Operasi Gideon's Chariots'.
Pengumuman itu dibuat ketika IDF meningkatkan serangan udara di Gaza, termasuk serangan pada 13 Mei berhampiran Khan Younis di selatan Gaza yang menyasarkan pemimpin Hamas.
Menurut kenyataan IDF, lebih 670 sasaran berkaitan Hamas telah diserang dan puluhan anggotanya dihapuskan.
Kenyataan itu turut menyebut bahawa tentera IDF telah melumpuhkan tapak infrastruktur pengganas di atas dan bawah tanah, dan kini sedang ditempatkan di lokasi strategik dalam Gaza.
Kabinet keselamatan Netanyahu meluluskan pelan operasi itu pada 5 Mei lalu, yang menurut jurucakap IDF, akan merangkumi serangan menyeluruh termasuk pemindahan majoriti penduduk Semenanjung Gaza.
Menteri Pertahanan Israel, Israel Katz, pula berkata pada 7 Mei bahawa tentera Israel merancang untuk kekal berada di Gaza selepas operasi tersebut selesai. - AGENSI"
https://www.bharian.com.my/berita/nasional/2025/05/1398892/penemuan-helang-perut-merah-di-hutan-terengganu-catat-sejarah,Penemuan Helang Perut Merah di hutan Terengganu catat sejarah Malaysia,"Oleh Nazdy Harun - Mei 22, 2025 @ 10:15am","KUALA NERUS: Penemuan pertama burung Helang Perut Merah atau Lophotriorchis kienerii di hutan Terengganu, menjadi penemuan penting dalam rekod ornitologi Malaysia.
Felo Penyelidik di Institut Penyelidikan Alam Sekitar Pantai Timur (ESERI), Universiti Sultan Zainal Abidin (UniSZA), Anuar McAfee, berkata penemuan itu berlaku pada akhir Februari lalu ketika kerja pemerhatian lapangan dijalankan di hutan Terengganu.
Beliau berkata, ini bukan saja rekod pertama di Malaysia, malah satu penemuan yang jarang direkodkan pada peringkat global kerana spesies ini sukar dikesan dan corak pembiakannya kurang didokumentasikan di seluruh kawasan taburannya di Asia.
Katanya, penemuan ini menyaksikan dan mengesahkan pembiakan raptor istimewa ini wujud di Malaysia.
""Penemuan ini amat bermakna dan bukan saja dari sudut saintifik, tetapi juga simbolik, seiring dengan tema sempena sambutan Hari Antarabangsa Kepelbagaian Biologi (IDB) 2025 iaitu 'Keharmonian dengan Alam dan Pembangunan Mampan.
""Kehadiran helang ini menandakan hutan kita masih sihat secara ekologi dan mampu menyokong hidupan liar di puncak rantaian makanan,"" katanya yang juga ahli Persatuan Pencinta Alam Malaysia (MNS) Cawangan Terengganu.
Anuar berkata, Helang Perut Merah adalah spesies pemangsa yang bergantung kepada hutan dan biasanya ditemui di hutan bukit matang serta hutan tanah tinggi.
Beliau berkata, pembiakannya amat jarang direkodkan walaupun dalam kawasan taburannya yang diketahui, menjadikan rekod di Malaysia ini amat berharga untuk bidang biologi pemuliharaan, pemantauan biodiversiti dan penilaian ekosistem hutan.
Katanya, penemuan penting ini menyumbang secara bermakna kepada usaha global sejajar dengan Konvensyen Mengenai Kepelbagaian Biologi, yang mempromosikan pemeliharaan biodiversiti sebagai asas kepada pembangunan mampan.
""Pemeliharaan habitat di Malaysia khususnya di wilayah pantai timur, adalah penting untuk memastikan kekayaan biodiversiti yang kita miliki di Terengganu ini dilindungi untuk generasi akan datang.
""UniSZA melalui ESERI, terus menerajui penyelidikan dan usaha pembabitan awam dalam bidang biodiversiti, kesihatan ekosistem serta kemampanan alam sekitar,"" katanya.
Sementara itu, Pengarah ESERI, Prof Madya Dr Roslan Umar berkata, penemuan ini adalah peringatan yang mengujakan bahawa masih banyak penemuan pada masa depan.
""Ia juga membuktikan peranan penting dimainkan universiti bukan saja dalam pendidikan, tetapi juga dalam dokumentasi aktif serta dan pemuliharaan warisan alam di negara ini.
""Ketika dunia menyambut Hari Antarabangsa Kepelbagaian Biologi 2025, pengumuman penemuan ini menjadi peringatan yang tepat pada masanya,"" katanya.
Beliau berkata, penemuan sarang Helang Perut Merah, memperlihatkan kekayaan tersembunyi dalam hutan Malaysia dan keperluan melindungi dan meraikan ekosistem penting ini.
Katanya, penemuan ini menyerlahkan komitmen berterusan universiti terhadap pemuliharaan berasaskan sains dan sumbangannya yang semakin meningkat kepada pengetahuan biodiversiti serantau serta global."
https://www.bharian.com.my/berita/nasional/2025/05/1398890/lebih-65-peratus-pemegang-ijazah-terima-gaji-cukup-cukup-makan,Lebih 65 peratus pemegang ijazah terima gaji 'cukup-cukup makan',"Oleh Suzalina Halid - Mei 22, 2025 @ 10:15am","KUALA LUMPUR: Lebih 65 peratus pemegang ijazah di negara ini memperoleh gaji bulanan di bawah RM3,000, sekali gus memperoleh pendapatan 'cukup-cukup makan' tanpa ruang untuk menyimpan, melabur, atau meningkatkan mobiliti sosial mereka.
Selain itu, lebih 70 peratus siswazah di negara ini didapati terpaksa bekerja dalam sektor separa mahir dan tidak mahir.
Dapatan itu diperoleh melalui kajian dijalankan oleh Malaysia Labour Market Insight Series bertajuk The 'Gaji Cukup Makan' Economy: When Higher Education Becomes an Economic Risk.
Pengarang laporan, Dr Mohd Yusof Saari, berkata laporan itu mendedahkan bahawa model pekerjaan siswazah Malaysia kini berdepan krisis struktur yang mendalam di mana pendidikan tinggi tidak lagi menjamin pulangan upah yang bermakna.
""Ia juga membongkar realiti bahawa meskipun kadar kebolehpasaran siswazah sering dilaporkan melebihi 80 peratus, laporan ini menegaskan bahawa angka terbabit boleh mengelirukan kerana ia merangkumi semua bentuk pekerjaan, tanpa mengambil kira padanan kemahiran atau tahap upah.
""Hakikatnya lebih 65 peratus pemegang ijazah di negara ini memperoleh gaji bulanan di bawah RM3,000,"" katanya melalui kenyataan, hari ini.
Pada masa sama, Mohd Yusof berkata, ketidakpadanan yang meluas antara kelayakan akademik dan pekerjaan, mencerminkan kemerosotan serius dalam pulangan pelaburan pendidikan tinggi.
Walaupun isu ketidakpadanan siswazah turut berlaku di negara maju, keadaan di Malaysia menjadi lebih teruk disebabkan paras gaji yang rendah.
""Ia sekali gus tidak memberi ruang perlindungan kepada mereka yang terbabit dalam pekerjaan di bawah kelayakan.
""Ini menyebabkan ketidakpadanan di Malaysia memberi kesan ekonomi yang lebih mendalam, mengehadkan mobiliti sosial dan mengurangkan minat untuk melanjutkan pelajaran ke peringkat lebih tinggi, khususnya dalam kalangan golongan berpendapatan rendah dan sederhana,"" katanya.
Dalam konteks ini, keputusan untuk melanjutkan pelajaran semakin berisiko dari sudut ekonomi, khususnya bagi belia yang perlu menanggung kos pendidikan yang semakin tinggi, sedangkan pulangan gaji yang diterima tidak setimpal.
Katanya, jurang yang semakin melebar antara kelayakan, kualiti pekerjaan dan ganjaran ini mencabar kepercayaan tradisional bahawa pendidikan adalah laluan kepada mobiliti sosial.
""Laporan ini mengenal pasti punca utama kepada krisis ini, antaranya pertumbuhan gaji yang perlahan, kelemahan dalam penyediaan pra-pekerjaan, dan permintaan kemahiran yang lemah dari sektor swasta.
""Faktor terbabit mewujudkan trajektori gaji yang mendatar dan tertangguh, di mana siswazah gagal membezakan diri mereka dari segi pendapatan berbanding bukan siswazah terutama pada fasa awal kerjaya,"" katanya.
Mohd Yusof berkata, bagi menangani isu struktur ini, laporan terbabit mencadangkan beberapa langkah reformasi berani, termasuk menggantikan indikator kebolehpasaran yang mengelirukan dengan ukuran padanan kemahiran.
Selain itu perlu diwujudkan sistem penjejakan hasil siswazah jangka panjang; menyusun semula program latihan industri dan laluan pra-pekerjaan; serta memacu pemodenan industri dan reka bentuk semula pekerjaan.
""Kerajaan juga perlu memperkenalkan garis panduan upah sebagai alat penasihat bagi menangani tekanan gaji rendah.
""Laporan ini turut mengemukakan satu kerangka dasar holistik yang mengintegrasikan perancangan pendidikan, permintaan pasaran buruh dan hasil upah, melangkaui pendekatan berpecah-pecah kepada strategi nasional berasaskan hasil yang lebih padu dan terselaras,"" katanya.
Beliau berkata, laporan itu menyediakan perspektif makro terhadap cabaran struktur dalam pasaran buruh siswazah di Malaysia, serta menawarkan diagnosis menyeluruh mengenai penindasan gaji, ketidakpadanan kemahiran dan ketidakcekapan dalam laluan pendidikan-ke-pekerjaan.
Katanya, di samping menyorot jurang dasar yang kritikal, laporan terbabit turut menggesa kajian lanjut secara mendalam supaya penemuan itu dapat diterjemahkan kepada reformasi yang lebih bersasar dan berimpak tinggi.
""Langkah susulan ini penting bagi merangka campur tangan dasar yang sesuai, berasaskan realiti siswazah merentasi pelbagai sektor, kumpulan demografi, dan laluan pendidikan.
""Apabila gaji siswazah hampir setara dengan bukan siswazah, pelaburan dalam pendidikan tinggi bukan lagi jaminan mobiliti sosial, ia kini menjadi satu risiko ekonomi,"" katanya.
The 'Gaji Cukup Makan' Economy: When Higher Education Becomes an Economic Risk adalah laporan utama yang dibangunkan oleh Pusat Kajian Masa Depan Pasaran Buruh (EU-ERA) di bawah Future Studies Berhad (THE FUTURE).
THE FUTURE berdedikasi untuk menerajui perubahan transformasi ekonomi dan pasaran buruh Malaysia melalui penyelidikan berasaskan bukti, dengan matlamat untuk memaklumkan pembuat dasar, pihak industri dan orang awam mengenai implikasi daripada transformasi yang sedang berlaku."
https://www.bharian.com.my/berita/nasional/2025/05/1398880/kedah-beri-tempoh-hingga-disember-larangan-jualan-vape-kekal,"Kedah beri tempoh hingga Disember, larangan jualan vape kekal","Oleh Noorazura Abdul Rahman - Mei 22, 2025 @ 9:54am","ALOR SETAR: Pengusaha kedai vape di Kedah diberi tempoh hingga Disember untuk menghentikan operasi susulan larangan sepenuhnya penjualan rokok elektronik itu di negeri ini.
Pengerusi Jawatankuasa Perumahan, Kerajaan Tempatan dan Kesihatan negeri, Mansor Zakaria, berkata kerajaan negeri tidak akan melanjutkan tempoh berkenaan dan ia dikuat kuasa bagi menjaga kesihatan rakyat serta membendung ancaman dadah sintetik.
Katanya, tempoh tujuh bulan bermula Mei hingga Disember dianggap mencukupi bagi peniaga beralih ke bidang perniagaan lain.
""Peniaga vape diharap dapat tukar kepada perniagaan lain selepas ini, kita sudah beri ruang untuk mereka.
""Tujuh bulan adalah tempoh yang munasabah. Keputusan ini kita capai pada mesyuarat bersama semua pihak berkuasa tempatan (PBT) di Kedah minggu ini,"" katanya ketika dihubungi hari ini.
Untuk rekod, penjualan vape kini tertakluk mengikut Akta Kawalan Produk Merokok Demi Kesihatan Awam 2024 (Akta 852).
Pada 24 April lalu, Kerajaan Terengganu mengumumkan larangan penjualan vape berkuat kuasa 1 Ogos dan Perlis mengikut jejak sama dengan pelaksanaan larangan pada tarikh sama.
Sebelum ini, media melaporkan, Menteri Besar, Datuk Seri Muhammad Sanusi Md Nor mengumumkan kerajaan negeri tidak akan memperbaharui lesen premis perniagaan vape yang tamat tahun ini.
Langkah itu sebahagian dasar lebih ketat kerajaan negeri dalam usaha menangani peningkatan penyalahgunaan dadah sintetik, termasuk dalam kalangan pelajar sekolah.
Muhammad Sanusi berkata, produk vape semakin disalah guna apabila bahan terlarang dicampur dalam cecair dan dijual secara terbuka.
Bagaimanapun, pengusaha kedai vape kecewa apabila mereka disamakan dengan pihak menjual bahan terlarang, sedangkan beroperasi secara sah dan merayu diberi tempoh lebih panjang untuk menyesuaikan diri dengan larangan berkenaan.
Mansor berkata, penguatkuasaan penuh akan bermula awal tahun depan dan tindakan sitaan akan diambil terhadap premis yang masih menjual produk vape selepas tarikh ditetapkan.
""Kebanyakan lesen premis tamat pada Disember ini dan sebahagian kecil akan tamat pada Januari serta Februari tahun depan.
""Jika masih degil dan ingkar, kita akan keluarkan kompaun serta rampas barang,"" katanya.
Mansor berkata, bagi kedai serbaneka dan premis lain menjual vape, penguatkuasaan terletak di bawah bidang kuasa Kementerian Kesihatan (KKM).
Beliau berkata, KKM juga wajar membatalkan semua lesen pengeluaran dan penjualan vape pada peringkat Persekutuan.
""Negeri hanya kawal penjualan di premis, tetapi lesen jualan diberi Kerajaan Pusat. Jika Persekutuan hentikan pengeluaran lesen, isu ini boleh selesai sepenuhnya.
""KKM selalu ingatkan rakyat kesan buruk vape, jadi Kerajaan Pusat perlu ambil langkah tegas haramkan terus penjualan vape,"" katanya."
https://www.bharian.com.my/berita/nasional/2025/05/1398876/usia-persaraan-65-tahun-rasional-tetapi-perlu-cermat,Usia persaraan 65 tahun rasional tetapi perlu cermat,"Mei 22, 2025 @ 9:40am","Cadangan untuk menaikkan had usia persaraan di Malaysia daripada 60 ke 65 tahun mula dibangkitkan Menteri Sumber Manusia ketika itu, M Kulasegaran pada 2 September 2019, selepas mengambil kira syor dikemukakan Kongres Kesatuan Sekerja Malaysia (MTUC).
Kini, cadangan itu kembali bergema dan kali ini dibangkitkan Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said bersandarkan hakikat ramai dalam kalangan mereka berusia 60 tahun ke atas masih aktif serta mampu 'berkhidmat'.
Tidak dinafikan, cadangan ini menjadi topik hangat memandangkan Malaysia sedang berhadapan dengan cabaran populasi menua dan simpanan persaraan rakyat semakin meruncing, berdasarkan dapatan perunding bertauliah serta Kumpulan Wang Simpanan Pekerja (KWSP).
Secara realiti, jangka hayat rakyat Malaysia juga dilaporkan meningkat kepada lebih 75 tahun berdasarkan kaji selidik Jabatan Perangkaan. Generasi pekerja masa kini juga dilaporkan jauh lebih sihat, celik teknologi dan aktif berbanding generasi terdahulu. Maka, tidak mustahil mereka berupaya bekerja dengan produktif seiring usia usia 60 tahun dan ke atas.
Dalam konteks ini, menaikkan had usia persaraan kepada 65 tahun antara lain membolehkan pekerja atau individu menambah simpanan, melanjutkan pelan perlindungan sosial dan menjadikan mereka lebih berdikari menyara kehidupan pada usia emas tanpa bantuan kebajikan secara langsung dari kerajaan.
Bagi kerajaan pula, langkah ini boleh mengurangkan beban fiskal jangka panjang, khususnya dalam membayar pencen dan kos kesihatan warga emas. Banyak negara maju seperti Jepun, Jerman dan Singapura sudah membuat keputusan berani meningkatkan had usia persaraan melebihi 63 tahun dan mencapai 65 tahun.
Negara terbabit mungkin mempunyai petunjuk dan dapatan saintifik tersendiri untuk mendorong mereka menaikkan had usia persaraan, tetapi Malaysia tidak boleh sekadar meniru tanpa mengambil kira realiti domestik. Antara kebimbangan utama ialah kesannya terhadap peluang pekerjaan dan mobiliti pekerja muda.
Menaikkan had usia persaraan turut membawa fenomena peluang kenaikan pangkat dan gaji bagi generasi muda tersekat, sekali gus mencetuskan ketidakpuasan pekerja muda, mendorong mereka berhijrah ke luar negara atau mencari peluang kerja baharu di tempat lain yang menawarkan kenaikan pangkat dan gaji lebih tinggi.
Selain itu, meningkatkan had usia persaraan tidak sesuai untuk dilaksanakan bagi semua sektor. Ada sektor seperti pembinaan, perkilangan atau perladangan mungkin tidak sesuai dengan cadangan ini kerana dipengaruhi keupayaan fizikal pekerja. Tambahan pula, golongan ini juga lebih terdedah kepada risiko kesihatan dan kecederaan di tempat kerja.
Oleh itu, sebarang langkah menaikkan had usia persaraan perlu dilaksanakan cermat, berperingkat dan bersasar mengikut kemampuan, kesihatan dan keadaan fizikal pekerja yang sudah memasuki usia warga emas. Mungkin istilah 'ramai' masih mampu berkhidmat perlu dinilai secara fizikal dan mental, bukan sekadar pengalaman serta kemahiran."
https://www.bharian.com.my/berita/nasional/2025/05/1398863/ilustrasi-ai-gambarkan-nasib-si-mati-di-alam-akhirat-bercanggah,Ilustrasi AI gambarkan nasib si mati di alam akhirat bercanggah ajaran Islam,Date Not Found,"Dalam zaman teknologi yang berkembang pesat, kecerdasan buatan (AI) meresap dalam pelbagai aspek kehidupan termasuk bidang seni, pendidikan, perubatan dan komunikasi.
Namun kebelakangan ini, timbul satu trend baharu iaitu penggunaan AI untuk menghasilkan imej mangsa kemalangan, bencana atau kematian yang menggambarkan mereka menuju ke alam akhirat, seperti syurga atau bertemu malaikat.
Pada zahirnya, kecenderungan ini kelihatan murni iaitu untuk solidariti, menghormati, mengenang atau mengabadikan kenangan kepada si mati seperti sembilan anggota Unit Simpanan Persekutuan (FRU) yang maut dalam kemalangan, selain anak gajah mati dilanggar lori.
Bagaimanapun, dari sudut pandang Islam, perbuatan ini menimbulkan persoalan serius dari sudut akidah, adab terhadap kematian, serta batas ilmu manusia berkenaan perkara ghaib hanya diketahui Allah SWT.
Perkara ghaib merujuk kepada segala sesuatu tidak dapat dicapai pancaindera manusia, tidak diketahui melalui pengalaman biasa dan hanya diketahui melalui wahyu Allah SWT atau perkara Dia izinkan untuk diketahui. Ia termasuk perkara yang sudah, sedang atau akan berlaku di luar jangkauan akal dan pancaindera manusia.
Antara contoh perkara ghaib ialah peristiwa alam barzakh dan kehidupan selepas mati, perihal syurga dan neraka, hari kiamat, malaikat dan jin, rezeki, ajal dan ketetapan masa depan serta perkara seumpama dengannya.
Terdapat banyak dalil menyebut perkara ghaib, antaranya surah al-Baqarah ayat 2 hingga 3 bermaksud: ""Kitab al-Quran ini, tidak ada sebarang syak padanya (datangnya dari Allah dan sempurnanya); ia pula menjadi petunjuk bagi orang (hendak) bertakwa iaitu orang beriman kepada perkara ghaib"".
Inilah ayat asas dalam akidah Islam menyatakan beriman kepada perkara ghaib adalah ciri utama orang bertakwa. Tanpa mempercayai perkara ghaib, seseorang tidak boleh dianggap beriman secara sempurna.
Dalam surah al-An'am, ayat 59, secara jelas menyebut hanya Allah SWT yang Maha Mengetahui perkara ghaib, kecuali apa-apa yang Dia wahyukan kepada nabi atau makhluk dikehendaki-Nya.
""Dan pada sisi Allah sahaja anak kunci perbendaharaan segala yang ghaib, tiada sesiapa mengetahuinya melainkan Dia sahaja dan Ia mengetahui apa yang ada di darat dan di laut; dan tidak gugur sehelai daun pun melainkan Ia mengetahuinya, dan tidak gugur sebutir biji pun dalam kegelapan bumi dan tidak gugur yang basah dan yang kering, melainkan (semuanya) ada tertulis di dalam kitab (Luh Mahfuz) yang terang nyata"".
Selain itu, dalam surah an-Naml ayat 65, Allah SWT menjelaskan tiada sesiapa pun makhluk mengetahui perkara ghaib. Firman-Nya bermaksud: ""Katakanlah lagi: Tiada sesiapa pun di langit dan di bumi mengetahui perkara ghaib melainkan Allah. Dan tiadalah mereka menyedari bilakah masing-masing akan dibangkitkan hidup semula (sesudah mati)"".
Dalam hal ini, perkara berlaku selepas kematian, sama ada seseorang ke syurga atau neraka, disambut malaikat atau tidak adalah urusan ghaib. Ia bukan sesuatu yang boleh digambarkan secara rekaan, apatah lagi didedahkan kepada manusia biasa tanpa wahyu.
Maka, apabila kita menggunakan AI untuk menggambarkan ilustrasi seseorang berada di syurga, diiringi cahaya, dikelilingi malaikat atau berada dalam taman indah, secara tidak langsung seolah-olah menzahirkan keputusan Allah SWT terhadap nasib akhirat seseorang, yang belum tentu benar. Hakikat sebenarnya, semuanya urusan Allah SWT semata-mata.
Hakikatnya, Islam menegah kita menghukum seseorang sebagai ahli syurga atau neraka tanpa nas syarak, melainkan individu tertentu disebut secara jelas dalam al-Quran atau hadis seperti nabi, sahabat Baginda dan individu dijamin syurga seperti Sayidina Abu Bakar, Umar, Uthman, Ali dan lain-lainnya.
Boleh merosakkan akidah
Justeru, gambaran atau ilustrasi visual orang mati 'menuju syurga' walaupun dengan niat baik, boleh menyebabkan sangkaan terhadap urusan ghaib yang bukan hanya menyesatkan orang awam, juga merosakkan akidah individu menciptanya.
Islam sangat menekankan adab terhadap mayat dan warisnya. Maruah jenazah tidak boleh diperlakukan sesuka hati sama ada melalui kata-kata, perbuatan atau gambaran.
Ada sebuah hadis diriwayatkan daripada Saidatina Aisyah RA bahawa Rasulullah SAW bersabda bermaksud: ""Mematahkan tulang mayat adalah seperti mematahkannya ketika dia masih hidup"". (HR Ibnu Majah)
Hal ini membuktikan si mati harus dihormati sama seperti orang hidup. Mengubah wajah si mati untuk dimasukkan dalam imej ghaib rekaan berdasarkan gambaran AI , tanpa keizinan keluarga pula satu bentuk eksploitasi dan pelanggaran adab.
Apabila berlaku kematian, Islam tidak mengajarkan kita menggambarkan suasana ghaib, tetapi mendoakan kebaikan dan keampunan kepada si mati.
'Auf bin Malik RA meriwayatkan Rasulullah SAW menunaikan solat jenazah dan aku menghafal doa Baginda ucapkan untuk si mati bermaksud: ""Ya Allah. Ampunilah dia dan rahmatilah dia. Berilah dia keampunan dan ketenangan. Jadikanlah tempat persemadiannya tempat mulia dan permudahkan kemasukannya. Mandikan dia dengan air jernih lagi sejuk, salji dan embun. Bersihkan dia daripada segala dosa seperti kain putih dibersihkan daripada kekotoran. Gantikan baginya rumah lebih baik daripada rumahnya (di dunia), keluarga lebih baik daripada keluarganya. Masukkan dia ke syurga dan lindungilah dia daripada fitnah kubur dan azab api neraka"". (HR Muslim)
Walaupun niat seseorang mungkin untuk menghormati, menghiburkan keluarga atau menyampaikan mesej kebaikan, namun dalam Islam, niat yang baik tidak menghalalkan cara yang salah.
Maka, jelas bahawa penggunaan AI untuk menjana ilustrasi atau kartun bagi menggambarkan alam ghaib atau kedudukan seseorang selepas kematiannya adalah bercanggah ajaran Islam. Ia menyalahi batas ilmu manusia, membuka ruang kepada fitnah dan merendahkan adab terhadap si mati.
Sebaliknya, umat Islam perlu mendoakan keampunan dan rahmat kepada si mati, menyebarkan kebaikan si mati dengan cara benar dan menjaga adab serta sensitiviti keluarga serta waris. Berhati-hatilah menggunakan teknologi.
Kembali kepada ajaran Islam yang sahih dalam menghadapi kematian dan menggunakan teknologi dengan tanggungjawab dan adab. Jangan biarkan emosi dan trend mengatasi panduan wahyu.
Penulis adalah Pegawai Bahagian Dakwah, Jabatan Kemajuan Islam Malaysia (JAKIM)"
https://www.bharian.com.my/berita/nasional/2025/05/1398861/pegawai-kanan-asean-tiba-di-kuala-lumpur-untuk-sidang-kemuncak-asean,Pegawai kanan ASEAN tiba di Kuala Lumpur untuk Sidang Kemuncak ASEAN ke-46,"Oleh BERNAMA - Mei 22, 2025 @ 8:50am","KUALA LUMPUR: Pegawai-pegawai kanan dari negara anggota ASEAN tiba di ibu kota bagi menghadiri Sidang Kemuncak ASEAN ke-46 di Pusat Konvensyen Kuala Lumpur (KLCC).
Antara yang tiba hari ini ialah pegawai-pegawai kanan ASEAN, duta Timor-Leste ke ASEAN, pegawai kanan negara-negara Majlis Kerjasama Teluk (GCC), pegawai kanan China, Wakil Tetap ke ASEAN, Timbalan Setiausaha Agung Komuniti Politik-Keselamatan ASEAN serta delegasi berprofil tinggi yang lain.
Sidang kemuncak tahun ini menandakan pencapaian penting apabila turut menampilkan Sidang Kemuncak ASEAN-GCC kedua dan Sidang Kemuncak ASEAN-GCC-China yang pertama sekali gus mencerminkan peningkatan kerjasama ASEAN dengan rantau penting yang lain.
Mesyuarat Pegawai Kanan ASEAN (SOM) dijadualkan pada 23 Mei ini diikuti mesyuarat peringkat menteri pada 25 Mei manakala mesyuarat ketua-ketua kerajaan pula akan bermula pada 26 Mei.
Ribuan dijangka menghadiri persidangan dan langkah keselamatan yang ketat telah dilaksanakan di sekitar kawasan KLCC.
Makan malam gala khas yang dihoskan Perdana Menteri Datuk Seri Anwar Ibrahim dan majlis Santapan Diraja di Istana Negara akan turut diadakan sempena sidang kemuncak itu bagi meraikan delegasi. – BERNAMA"
https://www.bharian.com.my/berita/nasional/2025/05/1398857/himpunan-melayu-berdaulat-polis-terima-makluman-masih-berbincang,"Himpunan Melayu Berdaulat: Polis terima makluman, masih berbincang dengan penganjur",Date Not Found,"KUALA LUMPUR: Polis masih dalam proses berbincang dengan penganjur Himpunan Melayu Berdaulat yang dirancang berlangsung di ibu negara pada 24 Mei ini, bagi memastikan pematuhan kepada Akta Perhimpunan Aman (APA) 2012.
Ketua Polis Daerah Dang Wangi, Asisten Komisioner Sulizmie Affendy Sulaiman, berkata makluman mengenai perhimpunan itu sudah diterima pihaknya dan kini sedang diteliti dari pelbagai sudut.
""Kami mengesahkan menerima makluman berhubung perhimpunan yang dirancang diadakan pada tarikh terbabit.
""Ketika ini, polis masih dalam proses perbincangan dengan pihak penganjur bagi memastikan segala aspek APA 2012 dipatuhi,"" katanya dalam satu kenyataan ringkas, hari ini.
Menurutnya, pihak polis turut mengambil maklum bahawa perhimpunan berkenaan dijadualkan berlangsung ketika Sidang Kemuncak ASEAN di ibu negara, dan perkara itu sedang dinilai secara menyeluruh.
Katanya, perbincangan lanjut akan menentukan sama ada lokasi alternatif perlu dicadangkan bagi memastikan ketenteraman awam terpelihara.
Himpunan Melayu Berdaulat dianjurkan oleh gabungan beberapa NGO yang diketuai Syed Hassan Syed Ali, dan dijangka menarik kehadiran lebih 15,000 peserta.
Perhimpunan itu bertujuan menyuarakan isu-isu membabitkan kepentingan orang Melayu dan umat Islam, termasuk bantahan terhadap cadangan Rang Undang-Undang Pembangunan Semula Bandar serta isu tanah rizab Melayu.
Himpunan dirancang diadakan di perkarangan pusat beli-belah Sogo, bermula jam 2.30 petang.
Ends
From: Jupiter"
https://www.bharian.com.my/berita/nasional/2025/05/1398853/najib-nafi-terbabit-pembelian-kapal-selam-scorp%C3%A8ne-messrs-shafee-co,Najib nafi terbabit pembelian kapal selam Scorpène - Messrs Shafee & Co,"Suraya Roslan - Mei 22, 2025 @ 8:19am","KUALA LUMPUR: Bekas Perdana Menteri, Datuk Seri Najib Razak menafikan sebarang pembabitan berhubung dakwaan rasuah yang dikaitkan dengan perjanjian pembelian kapal selam Scorpène pada 2002.
Penafian itu dibuat berikutan laporan agensi berita antarabangsa, Bloomberg yang memetik dakwaan Pendakwa Raya Perancis mengenai pembayaran rasuah berjumlah AS$1.2 bilion (RM5.12 bilion) yang didakwa membabitkan pegawai Malaysia.
Pasukan pembelaan Najib iaitu firma guaman, Messrs Shafee & Co menegaskan bahawa laporan Bloomberg itu merujuk kepada dokumen mahkamah Perancis pada 2024 yang menyatakan 'tiada bukti yang menunjukkan beliau menerima sebarang pembayaran itu' yang didakwa bertujuan memberi ganjaran kepada pegawai Malaysia yang terbabit dalam perolehan tender pertahanan itu.
ADVERTISEMENT
Mereka juga menekankan bahawa Pendakwa Raya Perancis tidak mencadangkan supaya Najib dibicarakan dan tiada pendakwaan difailkan terhadapnya.
Laporan Bloomberg juga menyebut bahawa Pendakwa Raya Perancis mendakwa Najib menghadiri mesyuarat dengan eksekutif syarikat pertahanan untuk mengatur kontrak sebelum perjanjian kapal selam Scorpène pada 2002.
Mereka mendakwa bahawa kontrak itu disusun untuk memberi manfaat kepada pembuat keputusan termasuk bekas penasihat Najib, Abdul Razak Baginda.
Dokumen sulit yang dipetik dalam laporan itu menyatakan bahawa kontrak terbabit direka untuk memberi ganjaran kepada Najib dan individu lain.
Pasukan peguam Najib juga menafikan dakwaan bahawa penyiasat Perancis disekat oleh 'pengaruh' bekas Perdana Menteri itu dengan menekankan bahawa pentadbiran selepas 2018 mendapat akses penuh kepada rekod Kementerian Pertahanan, namun tiada dokumen yang mengaitkan beliau pernah ditemui.
Peguam itu juga berkata, penyertaan Najib dalam perbincangan perolehan adalah sebahagian daripada tugas rasminya dan menggambarkannya sebagai salah laku 'tidak ada sebarang bukti pengayaan peribadi atau arahan yang menyalahi undang-undang' adalah 'sindiran nakal yang dibuat untuk mengelirukan pendapat umum'.
""Atas sebab-sebab ini, kami menganggap berita Bloomberg sebagai bukan isu berkait kedudukan undang-undang Najib,"" katanya.
Najib yang kini berusia 72 tahun kini menjalani hukuman penjara yang dikurangkan atas pertuduhan berkaitan kes SRC International.
Bekas perdana menteri itu memfailkan semakan kehakiman berhubung Titah Adendum yang dikeluarkan oleh Yang di-Pertuan Agong ke-16 yang akan membenarkannya menjalani baki hukuman di bawah tahanan rumah.
Perjanjian pembelian kapal selam Scorpène oleh Malaysia pada 2002 menjadi subjek kontroversi dan dakwaan rasuah yang membabitkan beberapa individu termasuk bekas Perdana Menteri, Najib Razak.
Pada 2002, Malaysia membeli dua kapal selam kelas Scorpène dan satu kapal selam kelas Agosta dari syarikat pertahanan Perancis, DCN International (kini sebahagian daripada Thales).
Perjanjian bernilai kira-kira AS$1.2 bilion ini ditandatangani ketika Najib menjawat jawatan Menteri Pertahanan."
https://www.bharian.com.my/berita/nasional/2025/05/1398844/anwar-akan-bangkitkan-isu-gaza-dalam-pemukiman-pemimpin-asean,Anwar akan bangkitkan isu Gaza dalam pemukiman pemimpin ASEAN,"Oleh BERNAMA - Mei 22, 2025 @ 8:06am","PUTRAJAYA: Perdana Menteri Datuk Seri Anwar Ibrahim berkata beliau akan membangkitkan isu berkaitan Gaza semasa Pemukiman Pemimpin ASEAN yang diadakan sempena Sidang Kemuncak ASEAN ke-46.
""Pengeboman masih berterusan. Kita telah kehilangan nilai perikemanusiaan dalam dunia yang dipenuhi kekejaman. Malaysia telah melakukan apa yang termampu, walaupun ada yang mengharapkan kita berbuat lebih.
""Tetapi dalam ASEAN, kita membina kesepakatan untuk mendesak gencatan senjata. Ia bergantung pada konteks, namun apabila saya mempengerusikan Pemukiman Pemimpin ASEAN nanti, kemungkinan besar saya akan menyentuh perkara ini,"" katanya dalam taklimat bersama ketua pengarang media tempatan dan antarabangsa di Kompleks Seri Perdana semalam.
Acara itu dihadiri seramai 83 wakil media, terdiri daripada 42 media tempatan, 18 media antarabangsa dan 23 yang membuat liputan atas tugasan khas.
Sidang Kemuncak ASEAN ke-46 akan bermula Khamis ini dengan mesyuarat peringkat pegawai kanan, diikuti mesyuarat peringkat menteri pada 25 Mei, manakala mesyuarat peringkat ketua kerajaan akan berlangsung pada 26 Mei.
Malaysia mengambil alih Jawatan Pengerusi ASEAN daripada Laos pada 1 Jan 2025 dengan tema ""Keterangkuman dan Kemampanan"", yang mencerminkan aspirasi negara untuk membentuk ASEAN yang bersatu dan makmur.
Ini adalah kali kelima Malaysia memegang jawatan Pengerusi ASEAN selepas 1977, 1997, 2005 dan 2015.
ASEAN yang diasaskan pada 8 Ogos 1967 kini terdiri daripada 10 negara Asia Tenggara: Brunei, Kemboja, Indonesia, Laos, Malaysia, Myanmar, Filipina, Singapura, Thailand dan Vietnam, manakala penyertaan Timor-Leste sebagai negara anggota masih dalam proses. – BERNAMA"
https://www.bharian.com.my/berita/nasional/2025/05/1398839/sinergi-kepimpinan-tengku-amir-shah-amirudin-teras-kejayaan-kssa,"Sinergi kepimpinan Tengku Amir Shah, Amirudin teras kejayaan KSSA",Date Not Found,"Kejayaan pembangunan infrastruktur awam bukan sekadar bergantung kepada perancangan dan reka bentuk lestari, tetapi juga jalinan hubungan baik sesama pemimpin dan pemegang taruh.
Sinergi sedemikian, pada pandangan pakar, akan menyumbang kepada tadbir urus baik dan kelancaran pelaksanaan pelbagai inisiatif demi manfaat rakyat.
Sebagai contoh, hubungan baik antara Raja Muda Selangor, Tengku Amir Shah Sultan Sharafuddin Idris Shah dan Menteri Besar Selangor, Datuk Seri Amirudin Shari, adalah pemacu yang bakal melancarkan pelaksanaan projek Kompleks Sukan Shah Alam (KSSA).
Profesor Pusat Kajian Pembangunan, Sosial dan Persekitaran Universiti Kebangsaan Malaysia (UKM), Dr Novel Lyndon, berkata persefahaman antara pemimpin adalah kunci utama ke arah merealisasikan matlamat.
""Dalam aspek pelaksanaan KSSA, hubungan baik antara Raja Muda Selangor dan Menteri Besar mencerminkan bagaimana perkongsian visi serta sikap saling menghormati membuka ruang kepada pelbagai laluan kejayaan.
""Keadaan ini bukan sahaja membolehkan keputusan dibuat dengan cepat tetapi juga meningkatkan kebertanggungjawaban dan keyakinan umum.
""Hubungan baik akan menyatukan pandangan berbeza menjadi satu matlamat, sekali gus dapat mengurangkan konflik dan memastikan hala tuju dasar sentiasa selari,"" katanya.
Jumaat lalu, Tengku Amir Shah ketika menyempurnakan Majlis Penyerahan Surat Setuju Terima bagi pembangunan KSSA di Shah Alam, mengibaratkan projek baharu itu sebagai titik permulaan atau benih yang subur untuk bandar raya berkenaan menjadi tumpuan semua lapisan masyarakat.
Ilham wawasan masa depan
Pakar Ekonomi Universiti Sains dan Teknologi Malaysia (MUST), Prof Emeritus Dr Barjoyai Bardai, berkata projek berwawasan jauh dengan idealisme dan impian besar seperti KSSA memerlukan champion sepenuh masa dari awal perancangan dan pembinaannya.
""Sebagai Raja Muda Selangor dan Presiden Persatuan Bolasepak Selangor (FAS), Tengku Amir Shah mewakili suara golongan muda apabila menjadi penggerak utama bagi projek ini.
""Baginda amat sesuai menjadi champion kerana mengilhamkan wawasan jauhnya dalam pelan pembinaan KSSA ini,"" katanya.
Dalam menjayakan projek besar itu, beliau berkata, jawatankuasa pemandu perlu aktif memantau pembinaan dan pelaksanaannya.
Timbalan Pengarah Institut Kajian Malaysia dan Antarabangsa (IKMAS) Universiti Kebangsaan Malaysia (UKM), Prof Dr Tamat Sarmidi, berkata kestabilan politik dan ekonomi akan membolehkan perancangan dilaksanakan secara konsisten tanpa banyak perubahan dasar atau kepimpinan.
""Pelabur mementingkan kerjasama dan sokongan kerajaan, khususnya dalam memastikan komitmen pelaburan dapat dilaksanakan dengan lancar tanpa ketidaktentuan pentadbiran.
""Tadbir urus baik melalui kepimpinan yang stabil, berintegriti dan berpaksikan rakyat dengan sendirinya memastikan ketelusan dalam membuat keputusan serta menjamin pengurusan kewangan berhemah.
""Apabila rakyat diletak sebagai keutamaan dan pembangunan dilaksanakan secara inklusif serta berakauntabiliti, tadbir urus semestinya dapat diperkukuh secara menyeluruh,"" katanya.
Tamat berkata, kestabilan pentadbiran kerajaan negeri turut membolehkan komitmen penuh terhadap pemantauan, penyelenggaraan dan kesinambungan pembangunan infrastruktur serta program komuniti yang berkaitan.
""Pembangunan berorientasikan rakyat yang memfokus kepada manfaat rakyat seperti projek KSSA, akan merealisasikan semua aspirasi dan menjadikan Shah Alam bandar metropolis moden pada masa depan.
""Kerjasama rentas sektor membabitkan komuniti, sektor swasta dan pertubuhan bukan kerajaan (NGO) dalam proses perancangan dan pelaksanaan turut sama pentingnya demi pelaksanaan yang lancar,"" katanya."
https://www.bharian.com.my/berita/nasional/2025/05/1398834/malaysia-akan-terajui-integrasi-grid-tenaga-serantau-menghubungkan,Malaysia akan terajui integrasi grid tenaga serantau menghubungkan Vietnam-Singapura: PM,"Oleh BERNAMA - Mei 22, 2025 @ 7:57am","PUTRAJAYA: Malaysia akan menerajui fasa pertama pelan integrasi grid tenaga serantau yang bercita-cita tinggi, bermula dengan ketersambungan yang berdaya maju dari segi ekonomi antara Vietnam, Malaysia dan Singapura, kata Perdana Menteri Datuk Seri Anwar Ibrahim.
""Dalam fasa pertama, apa yang dianggap lebih berdaya maju dari segi ekonomi ialah untuk menghubungkan Vietnam ke Malaysia utara dan selatan, dan kemudiannya disambungkan ke Singapura melalui Grid Nasional kita,"" katanya sambil menyatakan bahawa PETRONAS mungkin diberi peranan utama dalam melaksanakan segmen projek itu.
Bagi fasa akan datang, Anwar berkata grid serantau itu akan diperluaskan merangkumi Kemboja, Thailand dan Sarawak — dengan memanfaatkan kekuatan negeri di Malaysia Timur itu dalam sumber tenaga alternatif seperti gas.
""Ini membuka kemungkinan untuk membekalkan tenaga ke Kalimantan, yang mana terletaknya ibu negara baharu Indonesia dan juga ke selatan Filipina,"" katanya.
Anwar berkata demikian semasa sesi taklimat antaranya berkaitan Sidang Kemuncak ASEAN 2025 bersama ketua-ketua pengarang media tempatan dan antarabangsa di Kompleks Seri Perdana, di sini.
Turut hadir Ketua Pegawai Eksekutif Pertubuhan Berita Nasional Malaysia (Bernama) Datin Paduka Nur-ul Afida Kamaludin, Ketua Pengarang BERNAMA Arul Rajoo Durar Raj dan Editor Eksekutif Perkhidmatan Berita Ekonomi BERNAMA Saraswathi Muniappan.
Acara itu dihadiri oleh sejumlah 83 wakil media, merangkumi 42 daripada media tempatan, 18 media antarabangsa, dan 23 lagi yang membuat liputan atas tugasan khas.
Anwar menjelaskan bahawa rancangan itu menekankan kepimpinan Malaysia dalam memacu kerjasama dan integrasi tenaga ASEAN, sejajar dengan matlamat Kepengerusian ASEAN 2025 yang merangkumi daya tahan ekonomi, ketersambungan serantau dan pembangunan mampan.
Pemangkin utama bagi visi tenaga yang diperluaskan ini, kata Perdana Menteri adalah penyelesaian isu bidang kuasa yang telah lama wujud antara syarikat minyak nasional Petroliam Nasional Bhd (PETRONAS) dan syarikat tenaga negeri Sarawak, Petroleum Sarawak Bhd (PETROS).
Semalam, Kerajaan Persekutuan dan Sarawak mencapai persefahaman dalam isu PETRONAS dan Petroleum Sarawak Bhd (PETROS) melalui pemeteraian satu deklarasi bersama di Perdana Putra, menandakan pencapaian penting dalam kerjasama tenaga antara PETRONAS dan PETROS.
Deklarasi bersama berkenaan ditandatangani oleh Anwar dan Premier Sarawak Tan Sri Abang Johari Tun Openg.
Perdana Menteri berkata perjanjian itu mencerminkan pengiktirafan bersama terhadap kerangka undang-undang utama, yang mana Sarawak menerima Akta Pembangunan Petroleum (PDA) 1974, manakala Petronas mengiktiraf Ordinan Pengagihan Gas 2016 (DGO) Sarawak dan undang-undang kecilnya, sekali gus meletakkan PETROS sebagai pengagregat gas bagi negeri itu.
Di bawah persefahaman berkenaan, PETRONAS akan terus memenuhi obligasi antarabangsa sedia ada, manakala operasi baharu di Sarawak akan memerlukan perjanjian komersial yang melindungi keperluan bekalan domestik negeri itu terpelihara.
""Adalah wajar bagi kerajaan Sarawak untuk memastikan bekalan gas kepada rakyatnya terjamin,"" kata Anwar.
Beliau juga memuji kepimpinan Sarawak, terutamanya Premier Abang Johari kerana mengambil pendirian yang pragmatik dan konstruktif sepanjang rundingan itu berlangsung.
""Untuk adil kepada GPS dan Premier, beliau tidak pernah bersikap tidak munasabah. Beliau membenarkan rundingan diteruskan dan menghormati peranan kedua-dua entiti itu. Itulah yang membolehkan kita mencapai persefahaman ini,"" katanya sambil menambah walaupun perjanjian itu mungkin dilihat sebagai kontroversi dalam kalangan beberapa pihak, tetapi semangat konsensus harus diutamakan.
""Ia satu syarikat nasional dan satu syarikat negeri. Satu dimiliki oleh Persekutuan, satu lagi oleh negeri. Kita mesti bekerjasama — dan saya bukan sahaja mewakili Semenanjung tetapi juga untuk kepentingan Sarawak. Beri sedikit masa — kebijaksanaan dan kewarasan akan menang. Saya fikir ia berhasil,"" kata beliau dengan penuh harapan.
Sebagai pengerusi dan tuan rumah ASEAN 2025, Malaysia akan menjadi tuan rumah Sidang Kemuncak ASEAN ke-46 dan Sidang Kemuncak Berkaitan yang berlangsung di Pusat Konvensyen Kuala Lumpur (KLCC) dari 26 hingga 27 Mei.
Bersempena sidang kemuncak itu, dua mesyuarat peringkat tinggi yang penting turut akan diadakan iaitu Sidang Kemuncak ASEAN-Majlis Kerjasama Teluk (GCC) ke-2 dan Sidang Kemuncak ASEAN-GCC-China, yang menjadi platform penting bagi memperluas kerjasama serantau dan antara serantau. - BERNAMA"
https://www.bharian.com.my/berita/nasional/2025/05/1398826/tuk-tuk-choley-kuala-perlis-jadi-tarikan,Tuk tuk 'choley' Kuala Perlis jadi tarikan,"Aizat Sharif - Mei 22, 2025 @ 7:31am","KANGAR: Perkhidmatan pengangkutan 'choley' atau 'tuk-tuk' bermotosikal roda tiga yang terkenal di Kuala Perlis kini diperluaskan hingga ke kawasan sekitar Terminal Feri Kuala Perlis bersempena Pameran Udara dan Maritim Antarabangsa Langkawi 2025 (LIMA' 25).
Langkah berkenaan adalah sebagai usaha kerajaan negeri Perlis dalam menarik kedatangan pelancong ke Langkawi dari terminal feri berkenaan untuk menggunakan ikon negeri itu bagi bersiar-siar sekitar Pekan Kuala Perlis.
Pengerusi Jawatankuasa Pelancongan, Seni dan Budaya dan Pembangunan Luar Bandar negeri Perlis, Abu Bakar Hamzah berkata hanya di Perlis, choley digunakan meluas terutama bagi membawa pelancong ke Kampung Warna Warni di sekitar Kampung Seberang Ramai, Kuala Perlis.
""Langkah ini adalah ilham Tuanku Raja Muda, Tuanku Syed Faizuddin Putra Jamalullail yang mahukan 'choley' dijadikan 'trademark' negeri ini dan kita mahu gunakan kesempatan penganjuran LIMA'25 ini sebagai peluang menarik pengunjung melawat sekitar Kuala Perlis bagi menyemarakkan Tahun Melawat Perlis (TMPs) 2024/2025.
""Untuk tujuan ini, kita akan menambah daripada 30 di Kampung Warna-Warni kepada 100 di kawasan strategik seperti di Terminal Feri Kuala Perlis yang kita jangka akan mulai sesak sepanjang minggu ini,"" katanya selepas melancarkan perkhidmatan 'choley' di Terminal Feri Kuala Perlis, semalam.
Jika di Kampung Warna-Warni, kadar bayaran untuk perkhidmatan ini adalah sekitar RM35 bagi satu sesi namun untuk di kawasan Pekan Kuala Perlis, laluannya lebih mudah dan mungkin caj lebih rendah sekitar RM30."
https://www.bharian.com.my/berita/nasional/2025/05/1398821/hotel-giat-laksana-persiapan-tampil-hospitaliti-malaysia-untuk,"Hotel giat laksana persiapan, tampil Hospitaliti Malaysia untuk sidang kemuncak ASEAN ke-46","Oleh BERNAMA - Mei 22, 2025 @ 7:30am","KUALA LUMPUR: Hotel-hotel utama di ibu negara kini giat membuat persiapan bagi menyambut para delegasi Sidang Kemuncak ASEAN ke-46, dengan mengetengahkan hospitaliti Malaysia yang kaya dengan warisan budaya serta pelbagai sajian tempatan yang meriah.
Tinjauan BERNAMA mendapati hotel-hotel terkemuka di ibu negara mencatat peningkatan ketara dalam tempahan menjelang penganjuran acara itu, yang bakal menghimpunkan pemimpin Asia Tenggara, diplomat, wakil perniagaan serta media antarabangsa.
Pengurus Besar Ascott International Management (Malaysia) Mondi Mecja berkata lonjakan tempahan mula dirasai sebaik sahaja Malaysia disahkan sebagai tuan rumah sidang tersebut.
""Walaupun belum mencapai kapasiti penuh, kadar penginapan kami kini hampir mencecah tahap maksimum. Kami menjangkakan akan beroperasi pada kapasiti penuh menjelang tarikh persidangan,"" katanya.
Bagi meraikan kepelbagaian budaya rantau ini, Ascott akan menghias ruang lobi dengan elemen budaya ASEAN serta menawarkan sajian khas seperti laksa Malaysia, kari hijau Thai dan popia Vietnam.
Bagi meningkatkan pengalaman pengunjung, hotel itu turut melatih kakitangannya dalam asas bahasa serantau dan etiket budaya bagi memastikan perkhidmatan yang mesra serta menghormati pelawat antarabangsa.
Traders Hotel Kuala Lumpur, yang bersambung terus dengan Pusat Konvensyen Kuala Lumpur (KLCC), iaitu lokasi penganjuran sidang tersebut, turut bersiap sedia untuk memberikan pengalaman terbaik kepada para delegasi ASEAN.
Pengarah Komunikasi Shawn Lim berkata lokasi strategik hotel itu menjadikannya pilihan utama dalam kalangan kenamaan dan pasukan media.
Meskipun belum menjalin kerjasama rasmi dengan badan pelancongan, pasukannya tetap giat bekerjasama dengan agensi berkaitan bagi memastikan kelancaran usaha penganjuran peringkat negara.
Sementara itu, Grand Hyatt Kuala Lumpur turut memperhebat persiapannya dengan mengetengahkan elemen ""keaslian cita rasa Malaysia.""
Penolong Pengarah Komunikasi Pemasaran Grand Hyatt Kuala Lumpur Hazel Lim berkata hotel itu akan menawarkan pengalaman tradisi tempatan kepada para tetamu, termasuk stesen secara langsung yang menyajikan teh tarik dan roti canai semasa sarapan, serta menu istimewa di restoran utama mereka, JPteres, yang terkenal dengan hidangan Nyonya dan juadah klasik penjaja.
Sebagai Pengerusi dan tuan rumah ASEAN 2025, Malaysia akan menganjurkan Sidang Kemuncak ASEAN Ke-46 dan Sidang Kemuncak Berkaitan di KLCC dari 26 hingga 27 Mei.
Bersempena sidang itu, dua mesyuarat peringkat tinggi turut dijadual berlangsung, iaitu Sidang Kemuncak ASEAN-Majlis Kerjasama Teluk (GCC) Ke-2 dan Sidang Kemuncak Ekonomi ASEAN-GCC-China, yang akan menjadi platform penting untuk memperkukuh kerjasama serantau dan antara rantau. – BERNAMA"
https://www.bharian.com.my/berita/nasional/2025/05/1398815/malaysia-iran-jalin-kerjasama-bantu-perkukuh-sistem-kesihatan-negara,"Malaysia, Iran jalin kerjasama bantu perkukuh sistem kesihatan negara","Oleh BERNAMA - Mei 22, 2025 @ 7:15am","PUTRAJAYA: Malaysia menjalin kerjasama kesihatan dengan Iran dalam memperkukuh sistem kesihatan negara, yang membuka ruang bagi perkongsian pengetahuan dalam sektor farmaseutikal, aplikasi teknologi perubatan dan amalan klinikal yang cemerlang.
Kementerian Kesihatan (KKM) dalam hantaran di laman X semalam memaklumkan kepakaran Iran khususnya dalam program transplantasi organ, berpotensi meningkatan mutu rawatan di Malaysia.
Menurut hantaran itu, selaras dengan aspirasi Kertas Putih Kesihatan, kerjasama dua hala itu dijangka memberi manfaat antaranya peningkatan kepakaran petugas kesihatan melalui program pertukaran, latihan bersama dan penyelidikan kolaboratif.
ADVERTISEMENT
""Langkah itu bakal melahirkan sumber manusia kesihatan yang berkemahiran tinggi, serta menjadi tonggak utama sistem kesihatan yang berdaya tahan dan efisien.
""Kolaborasi dalam penyelidikan kesihatan awam, bidang nutrisi dan pengurusan Penyakit Tidak Berjangkit (NCD) adalah signifikan dalam membentuk masyarakat Malaysia yang lebih sihat dan produktif,"" menurut hantaran itu.
Sementara itu, Menteri Kesihatan Datuk Seri Dr Dzulkefly Ahmad dalam satu hantaran berasingan di akaun X berkata walaupun beliau hanya mengadakan pertemuan dua hala ringkas dengan Menteri Kesihatan Iran, pada pertemuan itu, menteri berkenaan telah menekankan pencapaian cemerlang serta amalan terbaik mereka dalam bidang pembedahan pemindahan organ.
Antaranya, lebih 2,000 pemindahan hati dan 1,200 pemindahan buah pinggang telah dilakukan di 20 pusat di seluruh negara pada tahun 2024.
""Jumlah ikrar penderma yang berjaya direalisasikan turut mendorong agenda agar Malaysia mencontohi pendekatan ini, memandangkan kita berdepan cabaran yang sama dari sudut sentimen keagamaan terhadap pendermaan organ,"" katanya.
Dzulkefly berkata Malaysia perlu melangkah lebih jauh daripada sekadar kempen ""Saya Sudah Berikrar kepada Warisku Hormati Ikrar"", bagi mewujudkan budaya yang benar-benar menghormati hasrat penderma.
Beliau berkata di Malaysia, pemindahan organ merupakan penyelesaian terbaik untuk memastikan kualiti hidup pesakit penyakit buah pinggang kronik (CKD), terutamanya mereka yang berada pada tahap akhir dan bergantung kepada dialisis.
""Terdapat juga bidang yang boleh diteroka seperti program fellowship, latihan untuk pakar bedah kita, latihan lanjutan untuk jururawat, serta potensi kerjasama dalam bidang teknologi, penyelidikan, pembangunan dan farmaseutikal yang perlu diberi perhatian serius,"" katanya.
Dzulkefly kini berada di Geneva, Switzerland mengetuai delegasi Malaysia ke Perhimpunan Kesihatan Sedunia ke-78 (WHA78) dari 18 hingga 22 Mei.
– BERNAMA"
https://www.bharian.com.my/berita/nasional/2025/05/1398811/jpj-kl-lelong-124-kenderaan-kutipan-cecah-rm237000,"JPJ KL lelong 124 kenderaan, kutipan cecah RM237,000","Oleh BERNAMA - Mei 22, 2025 @ 7:00am","KUALA LUMPUR: Jabatan Pengangkutan Jalan (JPJ) Kuala Lumpur berjaya mengutip RM237,000 menerusi siri lelongan awam pertama tahun ini melibatkan 124 kenderaan yang disita.
Pengarahnya, Hamidi Adam berkata daripada jumlah keseluruhan kenderaan yang dilelong kali ini, ia termasuk 108 kenderaan boleh dilesenkan, 16 kenderaan tidak boleh dilesenkan manakala enam lagi kenderaan klon.
""Kita (JPJ) berjaya lelong sepenuhnya semua kenderaan disenaraikan dengan bidaan tertinggi diterima sebanyak RM27,000 untuk sebuah lori tipper Mitsubishi Canter, manakala bidaan terendah hanya RM200 untuk sebuah motosikal Modenas 'scrap',"" katanya kepada pemberita selesai sesi lelongan itu di sini, semalam.
Hamidi berkata kenderaan terbabit diperoleh hasil sitaan JPJ menerusi pelbagai operasi penguatkuasaan, melibatkan pelbagai kesalahan seperti tiada cukai jalan, tiada insurans dan mendapatkan lesen sah.
""Sekiranya pemilik tidak menuntut kenderaan yang disita dalam tempoh tiga bulan, kita akan bawa kes ke mahkamah untuk proses lucut hak sebelum dilelong,"" katanya.
Hamidi berkata lelongan seumpama itu diadakan dua kali setahun dan sambutan kali ini menggalakkan walaupun pada sesi kali ini, hanya 85 pembida yang menyertai, kurang daripada sasaran 100 pembida.
Beliau berkata pihaknya turut mengutip wang tambahan RM8,500 iaitu hasil jualan buku berharga RM100 setiap satu yang dibeli semua pembida yang hadir, menjadikan kutipan keseluruhan mencecah RM245,500.
Dalam pada itu, beliau tidak menolak kemungkinan jumlah peserta akan dihadkan pada masa akan datang memandangkan kekangan ruang, namun pihaknya turut berhasrat mendapatkan lokasi lebih luas bagi memberi keselesaan kepada pembida dan petugas.
""Buat masa ini lelongan awam dijalankan secara manual. Namun pada masa akan datang kami merancang untuk melaksanakan sistem bidaan secara dalam talian di bawah seliaan ibu pejabat JPJ,"" katanya.
– BERNAMA"
https://www.bharian.com.my/berita/nasional/2025/05/1398809/dbkl-anjur-mesyuarat-gabenor-datuk-bandar-ibu-negara-asean-ogos-ini,"DBKL anjur mesyuarat Gabenor, Datuk Bandar ibu negara ASEAN Ogos ini",Date Not Found,"KUALA LUMPUR: Dewan Bandaraya Kuala Lumpur (DBKL) memeterai perjanjian kerjasama dengan United Cities and Local Governments Asia-Pacific (UCLG-ASPAC) bagi penganjuran Mesyuarat Gabenor dan Datuk Bandar Ibu Negara ASEAN (MGMAC) 2025.
Program yang dianjurkan sempena Kepengerusian ASEAN oleh Malaysia bagi tahun ini akan diadakan di sini, dari 12 hingga 14 Ogos.
Majlis menandatangani perjanjian itu diadakan di Jakarta bersempena dengan program `Climate Resilience and Innovation Forum (CRIF) 2025: Empowering Cities and Local Governments for a Climate-Resilient Future', baru-baru ini.
Pada majlis itu DBKL diwakili oleh Datuk Bandar Kuala Lumpur, Datuk Seri Dr Maimunah Mohd Sharif manakala UCLG-ASPAC diwakili Setiausaha Agungnya, Dr Bernadia Irawati Tjandradewi.
DBKL dalam satu kenyataan memaklumkan kerjasama strategik itu bakal mengukuhkan lagi peranan Kuala Lumpur sebagai tuan rumah MGMAC bagi tahun ini.
""Ia juga sekali gus memperkasa agenda kerjasama serantau dan pertukaran amalan terbaik antara ibu kota negara ASEAN ke arah pembangunan bandar yang inklusif, inovatif dan berdaya tahan iklim,"" katanya kenyataan itu menerusi akaun rasmi di Facebook."
https://www.bharian.com.my/berita/nasional/2025/05/1398807/sprm-sentiasa-beri-hak-sama-rata-kepada-pegawai-wanitanya-dalam,SPRM sentiasa beri hak sama rata kepada pegawai wanitanya dalam kemajuan kerjaya - Azam,Date Not Found,"PUTRAJAYA: Suruhanjaya Pencegahan Rasuah Malaysia (SPRM) sentiasa memberi hak sama rata kepada pegawai wanita dalam kemajuan kerjaya di organisasi berkenaan.
Ketua Pesuruhjaya SPRM, Tan Sri Azam Baki berkata, wanita hari ini mampu menjadi pemimpin yang baik dan berani untuk menyuarakan pendapat serta pandangan dalam membangunkan organisasi, masyarakat dan negara.
""Setiap wanita di SPRM mesti mempunyai semangat, harapan dan aspirasi baharu yang akan menjadi legasi contoh serta tauladan.
""Wanita hebat bukan kerana dia sempurna, tetapi kerana dia tidak pernah berhenti berusaha menjadi lebih baik setiap hari,"" katanya ketika merasmikan Majlis Sambutan Hari Wanita SPRM Tahun 2025 di Auditorium SPRM di sini, semalam.
SPRM mengangkat martabat pegawai wanita sebagai pemacu pembangunan negara melalui Sambutan Hari Wanita SPRM Tahun 2025 bertemakan 'Wanita Beraspirasi Membina Legasi'.
Turut hadir Timbalan Ketua Pesuruhjaya (Operasi) SPRM, Datuk Seri Ahmad Khusairi Yahaya; Timbalan Ketua Pesuruhjaya (Pencegahan) SPRM, Datuk Azmi Kamaruzaman; Timbalan Ketua Pesuruhjaya (Pengurusan dan Profesionalisme) SPRM merangkap Timbalan Pengerusi II Puspanita SPRM, Datuk Junipah Wandi.
Sementara itu, Pengerusi Persatuan Suri dan Anggota Wanita Kakitangan Perkhidmatan Awam (PUSPANITA) SPRM, Puan Sri Normah Mohd Zin menzahirkan penghargaan kepada pegawai wanita di SPRM yang komited dalam melaksanakan tugas dan menyumbang jasa untuk kejayaan SPRM.
Beliau berharap sambutan itu dapat menyemarak dan memperkasakan peranan penting wanita sebagai pemimpin dalam keluarga, masyarakat serta negara.
Pada majlis berkenaan, anugerah julung kali diperkenalkan iaitu Tokoh Srikandi Puspanita SPRM 2025 diberikan kepada pesara SPRM, Halimah Md Shariff sebagai mengiktiraf sumbangan dan kejayaan pegawai wanita SPRM sama ada daripada segi kerjaya, pembangunan keluarga, sahsiah diri dan pembabitan dalam bidang tertentu."
https://www.bharian.com.my/berita/nasional/2025/05/1398805/who-sokong-kepengerusian-asean-oleh-malaysia,WHO sokong Kepengerusian ASEAN oleh Malaysia,"Oleh BERNAMA - Mei 22, 2025 @ 6:15am","KUALA LUMPUR: Pertubuhan Kesihatan Sedunia (WHO) menyatakan sokongan terhadap Kepengerusian ASEAN oleh Malaysia khususnya dalam isu kesihatan sejagat, kesiapsiagaan pandemik, perubahan iklim serta pelaksanaan strategi kesihatan serantau.
Menteri Kesihatan, Datuk Seri Dr Dzulkefly Ahmad berkata komitmen WHO itu disampaikan ketika kunjungan hormat beliau ke atas Ketua Pengarah WHO, Dr Tedros Adhanom Ghebreyesus di Perhimpunan Kesihatan Sedunia ke-78 (WHA78) yang sedang berlangsung di Geneva, Switzerland hingga hari ini.
Beliau berkata antara isu yang dibangkitkannya pada pertemuan itu ialah keperluan reformasi sistem pembiayaan kesihatan mampan yang merupakan agenda penting serta turut menjadi tumpuan dalam pelbagai sesi di WHA78.
""Di Malaysia, usaha ke arah ini sedang giat diperkukuh bagi membina sistem kesihatan yang lebih berdaya saing, terangkum dan adil untuk semua,"" katanya menerusi hantaran di Facebook.
Dzulkefly berkata Malaysia akan terus berganding bahu dengan WHO dalam memperkasakan sistem kesihatan awam dan memastikan tiada yang tercicir dalam menuju masa depan kesihatan lebih adil dan berdaya tahan, selain memastikan pelaksanaan Perlindungan Kesihatan Sejagat (UHC) dapat dipercepat.
Menyifatkan pertemuan itu sebagai satu penghormatan, beliau berkata turut mengambil kesempatan menjemput Dr Tedros untuk melawat Malaysia pada November ini bagi mengukuhkan lagi kerjasama dua hala dalam bidang kesihatan.
– BERNAMA"
https://www.bharian.com.my/berita/nasional/2025/05/1398803/perjanjian-kolektif-ca-instrumen-komprehensif-runding-faedah-gaji,"Perjanjian kolektif (CA) instrumen komprehensif runding faedah, gaji lebih adil - Menteri","Oleh BERNAMA - Mei 22, 2025 @ 6:00am","SHAH ALAM: Perjanjian Kolektif (CA) adalah instrumen lebih komprehensif dan fleksibel dalam rundingan mengenai faedah dan gaji yang adil mengikut konteks industri.
Menteri Sumber Manusia, Steven Sim berkata kadar gaji minimum tidak boleh dijadikan satu-satunya penanda aras dalam memastikan kebajikan pekerja terpelihara.
""CA juga mempunyai kekuatan undang-undang di bawah Akta Perhubungan Perusahaan 1967 (Akta 177), iaitu majikan yang ingkar boleh dikenakan tindakan.
""Ia juga memberikan perlindungan undang-undang kepada pekerja dan majikan yang menjadi asas kepada hubungan industri yang harmoni dan produktif,"" katanya dalam kenyataan semalam.
Terdahulu, Sim mengadakan lawatan kerja ke Kesatuan Pekerja-Pekerja Perusahaan Otomobil Nasional Sdn Bhd (PONSB) di sini semalam sebagai sebahagian daripada usaha memperkukuh hubungan strategik antara kerajaan dan akar umbi pekerja industri.
Kementerian Sumber Manusia dalam kenyataan sama memaklumkan sempena lawatan itu, perbincangan turut diadakan mengenai pelbagai isu berkaitan industri automotif dan cabaran semasa industri, strategi menarik ahli baharu kesatuan, pendigitalan pengurusan serta pengukuhan latihan kepimpinan kesatuan.
""Menteri turut menyentuh beberapa inisiatif utama kerajaan termasuk pelaksanaan Dasar Gaji Progresif (DGP) dan pelancaran Kad Pekerja MADANI yang telah mendaftarkan lebih 58,000 ahli kesatuan hingga kini.
""Kad ini membuka akses kepada pelbagai manfaat termasuk diskaun barangan keperluan, perkhidmatan kesihatan dan peluang latihan kemahiran,"" menurut kenyataan itu.
Menurut kenyataan itu, sebagai tanda sokongan kepada pemodenan pengurusan kesatuan, kementerian telah menyalurkan geran berjumlah RM25,000 kepada PONSB tahun ini di bawah Program Hal Ehwal Kesatuan Sekerja (PHEKS) melibatkan pelaksanaan latihan dan pembelian peralatan ICT.
Sementara itu, Presiden PONSB, Mohd Azmi Abu Bakar menzahirkan penghargaan kepada Sim serta Pengerusi Bukan Eksekutif Proton, Tan Sri Syed Faisal Albar Syed Rethza Albar dan barisan pengurusan Proton atas kehadiran mereka.
Beliau berkata dalam sesi perbincangan, Sim turut menekankan peranan penting kesatuan sekerja sebagai suara kolektif dalam memperjuangkan hak dan kebajikan selain turut menggalakkan penyertaan dalam kesatuan sebagai platform memperkukuh solidariti serta memperluas ruang rundingan dengan majikan.
Mohd Azmi berkata kementerian turut menyatakan sokongan terhadap usaha PONSB dan pengurusan Proton dalam menjayakan rundingan CA ke-13 bagi tempoh 2025–2027, yang dijangka bermula Jun ini.
""PONSB akan mengemukakan cadangan awal antaranya penyelarasan gaji sebanyak 15 peratus demi memastikan faedah lebih baik kepada 4,938 ahli kesatuan,"" katanya.
– BERNAMA"
https://www.bharian.com.my/berita/nasional/2025/05/1398794/pemilihan-proton-emas-7-kenderaan-rasmi-asean-jadi-pemangkin,Pemilihan Proton e.MAS 7 kenderaan rasmi ASEAN jadi pemangkin pembangunan industri EV negara - PM,"Oleh BERNAMA - Mei 21, 2025 @ 11:34pm","KUALA LUMPUR: Datuk Seri Anwar Ibrahim percaya pemilihan Proton e.MAS 7 sebagai kenderaan rasmi negara sempena Kepengerusian ASEAN 2025, mampu menjadi pemangkin kepada promosi dan pembangunan industri kenderaan elektrik (EV) negara.
Perdana Menteri berkata perkara itu khususnya ketika negara menjadi tuan rumah untuk Sidang Kemuncak ASEAN Ke-46, yang bakal berlangsung tidak lama lagi.
Beliau berkata pemilihan itu bukan sahaja mencerminkan kemajuan teknologi tempatan, tetapi juga keyakinan terhadap kebolehan anak tempatan dalam menerajui industri automotif masa hadapan.
""Inisiatif ini juga seiring dengan komitmen Malaysia ke arah pelepasan karbon sifar bersih menjelang tahun-tahun mendatang, selaras dengan agenda kelestarian dan peralihan tenaga hijau negara di bawah kerangka Malaysia MADANI.
""Marilah kita terus menyokong inovasi tempatan dan berusaha ke arah masa depan yang lebih lestari, berdaya saing dan berteknologi tinggi,"" kata beliau menerusi hantaran di Facebook.
Dalam hantaran itu, Perdana Menteri turut berkongsi pengalaman memandu uji kenderaan elektrik pertama keluaran Proton itu, di sekitar kawasan pejabat beliau hari ini.
– BERNAMA"
https://www.bharian.com.my/berita/nasional/2025/05/1398792/malaysia-bakal-pimpin-pelan-integrasi-grid-tenaga-rantau-asean,Malaysia bakal pimpin pelan integrasi grid tenaga rantau ASEAN,Date Not Found,"PUTRAJAYA: Malaysia bakal memimpin pelaksanaan fasa pertama pelan integrasi grid tenaga serantau ASEAN yang lebih strategik dengan sambungan ekonomi lebih mampan antara Vietnam, Malaysia dan Singapura, kata Datuk Seri Anwar Ibrahim.
Perdana Menteri berkata, sambungan awal itu akan memanfaatkan Rangkaian Grid Nasional Malaysia, dengan PETRONAS dijangka diberi peranan utama dalam melaksanakan segmen berkenaan.
""Dalam fasa pertama, sambungan yang dilihat paling wajar dari segi ekonomi ialah menghubungkan Vietnam ke Utara Semenanjung dan Selatan sebelum disambung ke Singapura melalui grid nasional kita.
ADVERTISEMENT
""Fasa seterusnya akan memperluas jaringan grid tenaga merentasi Kemboja, Thailand serta Sarawak dengan memanfaatkan kekuatan Sarawak dalam sumber tenaga alternatif seperti gas,"" katanya.
Beliau berkata demikian pada Sesi Taklimat Perdana Menteri Bersama Ketua-Ketua Pengarang Media Tempatan dan Antarabangsa di Kompleks Seri Perdana di sini, hari ini.
Yang turut hadir Pengarang Urusan Kumpulan Berita & Hal Ehwal Semasa (NCA) Media Prima, Jasbant Singh; Timbalan Pengarang Urusan Kumpulan NCA Media Prima dan Pengarang Kumpulan New Straits Times, Farrah Naz Abd Karim; Pengarang Kumpulan NCA Rangkaian Televisyen Media Prima, Azhari Muhidin; Pengarang Kumpulan Berita Harian, Zulkifli Jalil dan Pengarang Kumpulan Harian Metro, Husain Jahit.
Mengulas lanjut, Anwar berkata inisiatif mencerminkan kepimpinan Malaysia dalam memperkukuh kerjasama tenaga ASEAN, selaras dengan matlamat Pengerusi ASEAN 2025 yang memberi fokus kepada daya tahan ekonomi, keterhubungan serantau dan pembangunan mampan.
Katanya, inisiatif itu turut didorong dengan penyelesaian isu bidang kuasa antara PETRONAS dan syarikat tenaga Sarawak, Petroleum Sarawak Bhd (PETROS).
Mengulas mengenai pemeteraian perjanjian kerjasama antara PETRONAS dan PETROS, Perdana Menteri berkata, ia satu langkah penting dalam pembangunan negara dan negeri kerana ia memboleh kerjasama yang lebih lancar.
""Dahulu wujud pendirian yang agak ekstrem, ada yang menolak kewujudan PETROS dan ada yang mempertikaikan Akta Kemajuan Petroleum (PDA) 1974.
""Namun, syukur kedua-dua kerajaan Persekutuan dan negeri mengambil pendekatan yang lebih bijaksana,"" katanya."
https://www.bharian.com.my/berita/nasional/2025/05/1398786/daftar-pemilih-tambahan-april-2025-dibuka-untuk-semakan-spr,Daftar pemilih tambahan April 2025 dibuka untuk semakan - SPR,"Oleh BERNAMA - Mei 21, 2025 @ 10:54pm","KUALA LUMPUR: Semakan Daftar Pemilih Tambahan Bulan April Tahun 2025 (DPT BLN4/2025) boleh dibuat dalam tempoh 30 hari bermula hari ini hingga 19 Jun depan, kata Setiausaha Suruhanjaya Pilihan Raya (SPR), Datuk Ikmalrudin Ishak.
Beliau berkata DPT BLN4/2025 yang diperaku dan diwartakan hari ini mengandungi 32,566 nama warganegara berumur 18 tahun dan ke atas dalam tempoh 1 hingga 30 April 2025 yang didaftarkan secara automatik sebagai pemilih baharu.
Selain itu Ikmalrudin berkata, ia turut mengandungi 13,058 orang pemilih berdaftar yang bertukar bahagian pilihan raya dan 2,016 orang pemilih bertukar kategori pengundi atau status.
ADVERTISEMENT
""SPR menyeru warganegara berumur 18 tahun dan ke atas dalam tempoh 1 April 2025 hingga 30 April 2025 dan pemilih berdaftar yang memohon pertukaran bahagian pilihan raya atau pertukaran kategori pengundi atau status untuk menyemak nama dalam DPT BLN4/2025, "" katanya dalam satu kenyataan hari ini.
Ikmalrudin berkata semakan boleh dibuat melalui portal SPR di pautan https://www.spr.gov.my atau https://mysprsemak.spr.gov.my, portal rasmi Pejabat Pilihan Raya Negeri (http://ppn.spr.gov.my), aplikasi dalam talian (https://myspr.spr.gov.my), aplikasi mudah alih MySPR Semak dan talian 03-8892 7218.
Beliau berkata sekiranya pemilih mendapati nama tidak disenarai dalam DPT BLN4/2025, tuntutan boleh dibuat dengan mengisi Borang C manakala yang berhasrat membuat bantahan ke atas kemasukan nama mereka boleh mengisi Borang D.
""Sebarang pertanyaan berkaitan semakan DPT BLN4/2025 boleh diajukan kepada SPR melalui portal rasmi atau menghubungi talian hotline SPR 03-8892 7218,"" katanya.
– BERNAMA"
https://www.bharian.com.my/berita/nasional/2025/05/1398782/deklarasi-kl-bakal-jadi-rujukan-utama-hala-tuju-masa-depan-asean-pm,Deklarasi KL bakal jadi rujukan utama hala tuju masa depan ASEAN - PM Anwar,"Oleh Mohd Iskandar Ibrahim - Mei 21, 2025 @ 10:48pm","PUTRAJAYA: Deklarasi Kuala Lumpur (KL) yang akan dilancarkan pada Sidang Kemuncak ASEAN minggu depan bakal menjadi rujukan utama hala tuju masa depan rantau ini, khususnya dalam aspek tadbir urus, transformasi digital dan kesiapsiagaan strategik.
Perdana Menteri, Datuk Seri Anwar Ibrahim berkata, deklarasi berkenaan adalah hasil perbincangan menyeluruh yang membabitkan pemimpin politik, tokoh akademik dan pegawai kanan kerajaan, sekali gus mencerminkan komitmen ASEAN untuk bergerak daripada retorik kepada pelaksanaan tindakan lebih konkrit.
""Kita bentangkan gambaran menyeluruh mengenai perkara yang perlu diberi perhatian seperti tadbir urus dan pembangunan digital dan ia antara bidang utama yang akan diketengahkan dalam Deklarasi KL.
""Bagaimanapun, keamanan dan keselamatan kekal sebagai asas penting kemajuan serantau, dan deklarasi (KL) memberi penekanan terhadap bidang strategik bagi menjamin pembangunan jangka panjang ASEAN,"" katanya.
Beliau berkata demikian pada Sesi Taklimat Perdana Menteri Bersama Ketua-Ketua Pengarang Media Tempatan dan Antarabangsa di Kompleks Seri Perdana di sini, hari ini.
Yang turut hadir Pengarang Urusan Kumpulan Berita & Hal Ehwal Semasa (NCA) Media Prima, Jasbant Singh; Timbalan Pengarang Urusan Kumpulan NCA Media Prima dan Pengarang Kumpulan New Straits Times, Farrah Naz Abd Karim; Pengarang Kumpulan NCA Rangkaian Televisyen Media Prima, Azhari Muhidin; Pengarang Kumpulan Berita Harian, Zulkifli Jalil dan Pengarang Kumpulan Harian Metro, Husain Jahit.
Mengulas lanjut, Anwar berkata, draf dokumen deklarasi itu dibincangkan dalam kalangan pemimpin ASEAN baru-baru ini dan menerima persetujuan untuk diteruskan ke peringkat pelaksanaan.
""Ada konsensus yang kuat, draf sudah diteliti dan dipersetujui, kini yang penting ialah komitmen pelaksanaan dalam kalangan negara anggota,"" katanya."
https://www.bharian.com.my/berita/nasional/2025/05/1398775/integrasi-ekonomi-perdagangan-antara-visi-pertumbuhan-asean-lebih,"Integrasi ekonomi, perdagangan antara visi pertumbuhan ASEAN lebih strategik - Anwar","Oleh Mohd Iskandar Ibrahim - Mei 21, 2025 @ 10:35pm","PUTRAJAYA: Datuk Seri Anwar Ibrahim menggariskan visi bagi pertumbuhan ASEAN yang lebih strategik dengan penekanan terhadap integrasi ekonomi, perdagangan dan hubungan tenaga rentas sempadan.
Perdana Menteri berkata, sebagai tonggak ASEAN di bawah kepengerusian tahun ini, Malaysia bertekad memacu blok terbabit melangkaui peranannya sebagai platform berkecuali kepada kuasa serantau yang lebih kukuh.
""Sebahagian daripada tumpuan tahun ini, kita memberi perhatian kepada pengukuhan perpaduan ASEAN, meningkatkan kepentingan ekonomi dan perdagangan, serta merangsang pelaburan dalam kalangan negara anggota.
""Antara inisiatif utama yang diketengahkan ialah projek Grid Kuasa ASEAN yang disifatkan sebagai satu langkah besar ke hadapan dalam kerjasama tenaga serantau,"" katanya.
Beliau berkata demikian pada Sesi Taklimat Perdana Menteri Bersama Ketua-Ketua Pengarang Media Tempatan dan Antarabangsa di Kompleks Seri Perdana di sini, hari ini.
Yang turut hadir Pengarang Urusan Kumpulan Berita & Hal Ehwal Semasa (NCA) Media Prima, Jasbant Singh; Timbalan Pengarang Urusan Kumpulan NCA Media Prima dan Pengarang Kumpulan New Straits Times, Farrah Naz Abd Karim; Pengarang Kumpulan NCA Rangkaian Televisyen Media Prima, Azhari Muhidin; Pengarang Kumpulan Berita Harian, Zulkifli Jalil dan Pengarang Kumpulan Harian Metro, Husain Jahit.
Mengulas lanjut mengenai Grid Kuasa ASEAN, Anwar berkata projek terbabit dimulakan dengan sambungan kabel yang menghubungkan Vietnam ke Semenanjung Malaysia dengan potensi untuk dilanjutkan ke Singapura.
""Dalam fasa pertama, yang dilihat lebih berdaya maju dari segi ekonomi ialah menghubungkan Vietnam ke Utara dan Selatan Semenanjung Malaysia dan seterusnya ke Singapura melalui Grid Nasional kita,"" katanya.
Anwar berkata, bagi fasa akan datang, peluasan projek itu boleh dilanjutkan ke Kemboja, Thailand dan Sarawak dengan memanfaatkan kapasiti besar negeri berkenaan dalam tenaga alternatif, termasuk gas.
""Ini membuka kemungkinan untuk membekalkan tenaga ke Kalimantan, ibu negara baharu Indonesia, malah ke selatan Filipina,"" katanya."
https://www.bharian.com.my/berita/nasional/2025/05/1398772/pemilihan-pkr-jpp-beri-amaran-kepada-semua-calon-mengenai,Pemilihan PKR: JPP beri amaran kepada semua calon mengenai perkongsian 'chai',"Oleh Fahmy A Rosli - Mei 21, 2025 @ 10:28pm","KUALA LUMPUR: Jabatan Pemilihan Parti (JPP) PKR memberi amaran kepada semua calon Pemilihan PKR 2025 peringkat pusat mengenai kesalahan memaparkan bahan kempen secara berkumpulan sama ada berbentuk fizikal mahupun dalam talian.
Perkara itu dinyatakan Pengerusinya, Datuk Seri Dr Zaliha Mustafa, ketika diminta mengulas tindakan calon Timbalan Presiden PKR, Datuk Seri Rafizi Ramli yang mengumumkan senarai 'chai' pilihannya menjelang pemilihan parti itu.
Melalui satu muat naik di Facebook, Rafizi yang juga Menteri Ekonomi memuat naik senarai 'chai' atau panduan pengundian calon membabitkan beberapa jawatan penting parti.
""JPP akan memberi amaran kepada semua calon-calon,"" kata Zaliha ringkas melalui aplikasi WhatsApp kepada BH.
Zaliha bagaimanapun tidak mengulas lanjut sama ada pihaknya ada menerima laporan yang dibuat terhadap Rafizi berhubung tindakan berkongsi senarai 'chai' yang dikatakan menyalahi Garis Panduan Pemilihan 2025.
Terdahulu, sebuah portal mendakwa aduan dilaporkan sudah dibuat ke atas Rafizi selepas pemimpin PKR itu didakwa melanggar peraturan dan etika kempen parti kerana mengeluarkan panduan pengundian calon yang berkempen bersamanya.
Mengikut Garis Panduan Pemilihan 2025 seperti dimuat naik di laman web JPP, tidak dibenarkan memaparkan bahan kempen dalam bentuk fizikal mahupun dalam talian atau apa saja cara berkempen yang mencerminkan unsur kempen berkumpulan, dalam jangka waktu kempen rasmi diwartakan oleh JPP
Ketetapan itu turut meliputi pemilihan pusat membabitkan sayap pergerakan Wanita dan Angkatan Muda Keadilan (AMK).
Bahan kempen fizikal yang tidak dibenarkan merangkumi kain rentang, poster besar, bunting, streamer dan sebagainya untuk dipamerkan di khalayak ramai.
BH sedang mendapatkan Timbalan Pengerusi JPP merangkap Ketua Biro Bantahan dan Aduan, Datuk Ahmad Kassim mengenai aduan berkaitan Rafizi seperti dilaporkan portal berkenaan."
https://www.bharian.com.my/berita/nasional/2025/05/1398762/pemilihan-pkr-tiada-rombakan-kabinet-tapi-tak-boleh-halang-jika-ada,"Pemilihan PKR: 'Tiada rombakan Kabinet, tapi tak boleh halang jika ada nak letak jawatan' - Anwar","Oleh Mohd Iskandar Ibrahim - Mei 21, 2025 @ 9:52pm","PUTRAJAYA: Datuk Seri Anwar Ibrahim sekali lagi menegaskan Pemilihan PKR 2025 sama sekali tidak akan menyebabkan berlakunya rombakan Kabinet.
Perdana Menteri bagaimanapun berkata, beliau tidak akan menghalang jika ada mana-mana pimpinan berhasrat melepaskan jawatan dalam kerajaan disebabkan pemilihan parti berkenaan.
""(Pemilihan parti) ini pertandingan di antara sahabat karib dan kawan-kawan setia, tidak timbul sama sekali perubahan Jemaah Menteri.
""Saya tidak tahu (pasal rombakan Kabinet) tapi kita tidak boleh halang orang punya cita-cita (ingin lepaskan jawatan dalam Kabinet jika tewas pemilihan)... kalau tanya saya, tiada rencana sama sekali untuk buat apa-apa pun rombakan (Kabinet),"" katanya.
Beliau berkata demikian ketika ditemui pada Sesi Taklimat Perdana Menteri Bersama Ketua-Ketua Pengarang Media Tempatan dan Antarabangsa di Kompleks Seri Perdana di sini, hari ini.
Beliau berkata demikian mengulas kenyataan Menteri Ekonomi, Datuk Seri Rafizi Ramli yang bersedia meletakkan jawatan dalam Kabinet sekiranya gagal mengekalkan jawatannya sebagai Timbalan Presiden PKR pada pemilihan parti bulan ini.
Yang turut hadir Pengarang Urusan Kumpulan Berita & Hal Ehwal Semasa (NCA) Media Prima, Jasbant Singh; Timbalan Pengarang Urusan Kumpulan NCA Media Prima dan Pengarang Kumpulan New Straits Times, Farrah Naz Abd Karim; Pengarang Kumpulan NCA Rangkaian Televisyen Media Prima, Azhari Muhidin; Pengarang Kumpulan Berita Harian, Zulkifli Jalil dan Pengarang Kumpulan Harian Metro, Husain Jahit.
Rafizi pada program podcast Yang Bakar Menteri, Yang Berhenti Menteri? baru-baru ini dilaporkan bersedia meletakkan jawatan dalam Kabinet sekiranya gagal mengekalkan jawatannya sebagai Timbalan Presiden PKR pada pemilihan parti itu.
Beliau berkata, walaupun berundur daripada Kabinet, tugas sebagai Ahli Parlimen Pandan akan tetap diteruskan dan ketika itu beliau bebas untuk berbicara dalam apa sahaja perkara.
Mengulas lanjut, Anwar yang juga Presiden PKR mengingatkan semua ahli parti itu supaya memilih pemimpin yang mampu memperkukuhkan jentera parti.
""Dengan pertandingan ini, saya tekankan pilih yang mampu bantu perkukuh jentera parti dan merangkul segala kekuatan,"" katanya.
Pada pemilihan PKR hujung minggu ini, Rafizi akan berdepan dengan Nurul Izzah Anwar dalam perebutan jawatan nombor dua parti berkenaan."
https://www.bharian.com.my/berita/nasional/2025/05/1398740/pulau-pinang-pertimbang-bina-jambatan-ketiga-ganti-terowong-dasar,Pulau Pinang pertimbang bina jambatan ketiga ganti terowong dasar laut,"Oleh Audrey Dermawan - Mei 21, 2025 @ 8:19pm","GEORGETOWN: Kerajaan negeri sedang mempertimbang cadangan perubahan reka bentuk jajaran ketiga menghubungkan pulau dan Seberang Perai, daripada terowong dasar laut kepada jambatan merentasi Selat Pulau Pinang.
Bercakap pada sesi penggulungan sidang Dewan Undangan Negeri (DUN) Pulau Pinang hari ini, EXCO Infrastruktur, Pengangkutan dan Digital negeri, Zairil Khir Johari berkata kajian pelaksanaan reka bentuk alternatif itu akan siap dalam tempoh terdekat.
Beliau juga menjangkakan reka bentuk baharu dapat dimuktamadkan sejurus kajian berkenaan selesai.
""Kajian kebolehlaksanaan pada 2023, merangkumi penilaian terhadap kewajaran reka bentuk baharu, iaitu jambatan atau reka bentuk alternatif lain.
""Penilaian Impak Trafik (TIA) serta semua penilaian lain yang diperlukan akan dilaksanakan selepas itu,"" katanya.
Februari lalu, Ketua Menteri, Chow Kon Yeow, dilaporkan berkata jajaran ketiga antara pulau dan Seberang Perai akan mengalami perubahan.
Beliau bagaimanapun tidak mendedahkan perincian jajaran baharu itu dan tidak memberi komitmen sama ada ia berbentuk terowong dasar laut atau satu lagi jambatan.
Pada 2021, kerajaan negeri dilaporkan tidak menolak kemungkinan membina jambatan ketiga, menggantikan projek terowong dasar laut yang dicadangkan sebelum ini bagi menghubungkan pulau dan Seberang Perai.
Pulau Pinang sudah memiliki dua jambatan dan terowong dasar laut adalah sebahagian daripada projek mega bernilai RM6.3 bilion di negeri itu."
https://www.bharian.com.my/berita/nasional/2025/05/1398728/tpm-fadillah-ke-thailand-kukuhkan-kerjasama-tenaga-bersih-dan-air,"TPM Fadillah ke Thailand, kukuhkan kerjasama tenaga bersih dan air mampan","Oleh BERNAMA - Mei 21, 2025 @ 7:31pm","BANGKOK: Timbalan Perdana Menteri, Datuk Seri Fadillah Yusof akan mengetuai delegasi Malaysia ke Thailand dalam rangka lawatan kerja rasmi bermula petang ini hingga Sabtu bagi memperkukuh inisiatif tenaga bersih dan pengurusan air mampan.
Lawatan Fadillah, yang juga Menteri Peralihan Tenaga dan Transformasi Air, ke Thailand akan memfokuskan kepada kerjasama strategik dalam bidang tenaga boleh baharu, keselamatan tenaga, dan pengurusan sumber air secara mampan.
Kementerian Peralihan Tenaga dan Transformasi Air (PETRA) dalam kenyataan hari ini memaklumkan Fadillah dijadualkan mengadakan kunjungan hormat kepada dua rakan sejawatnya di Thailand, iaitu Timbalan Perdana Menteri merangkap Menteri Tenaga serta Timbalan Perdana Menteri yang mengetuai Pejabat Sumber Air Kebangsaan.
""Kunjungan hormat ini bertujuan membincangkan kerjasama rentas sempadan dalam pembangunan tenaga bersih dan pengurusan air industri, sekali gus memperkukuh diplomasi serantau.
Lawatan kerja ini meletakkan Malaysia pada kedudukan yang lebih strategik dalam landskap tenaga ASEAN, sekali gus memacu pembangunan sektor tenaga dan air negara yang lebih mampan, inovatif, dan berteraskan kepentingan rakyat. Ini selaras dengan penerapan konsep Malaysia MADANI yang menekankan kemakmuran ekonomi dan kesejahteraan rakyat,"" menurut PETRA.
Fadillah juga dijadualkan menghadiri sesi taklimat bersama syarikat TTM (Thailand) yang bertujuan menjana peluang pelaburan dua hala serta memperkukuh projek tenaga serantau yang memberi impak langsung kepada kestabilan bekalan tenaga dan kemampanan alam sekitar.
Selain di Bangkok, Timbalan Perdana Menteri turut dijadualkan melawat sebuah loji rawatan air dan kitar semula di Daerah Chonburi untuk menimba pengalaman terbaik dalam inovasi hijau dan pengurusan sumber industri yang cekap.
Beliau juga akan menghadiri majlis ramah mesra bersama komuniti diaspora Malaysia di Bangkok dan menyempurnakan sesi makan malam bersama pihak industri sektor tenaga di Thailand. Majlis itu bertujuan memperkukuh peluang kolaborasi sektor swasta dalam teknologi hijau dan pelaburan tenaga boleh baharu."
https://www.bharian.com.my/berita/nasional/2025/05/1398723/13-syarikat-bas-ekspres-diberi-surat-tunjuk-sebab-naik-harga-tambang,"13 syarikat bas ekspres diberi surat tunjuk sebab, naik harga tambang sempena Aidilfitri","Oleh BERNAMA - Mei 21, 2025 @ 7:20pm","KUALA LUMPUR: Agensi Pengangkutan Awam Darat (APAD) mengeluarkan surat tunjuk sebab kepada 13 syarikat bas ekspres atas kesalahan menaikkan harga tambang bas ekonomi, sempena musim perayaan Aidilfitri yang lalu.
Agensi berkenaan dalam kenyataan memaklumkan, daripada jumlah itu lima syarikat diberikan surat tunjuk sebab kedua dan dipanggil ke Ibu Pejabat APAD untuk memberikan keterangan lanjut dan bukti tambahan.
APAD memaklumkan tindakan itu hasil pemantauan terhadap 101 syarikat membabitkan 371 kenderaan bagi tempoh perjalanan 15 Mac sehingga 6 April lalu, dan tertumpu kepada lapan laluan utama yang merangkumi Terminal Larkin, Terminal Bersepadu Selatan, Terminal Penang Sentral dan Terminal Kuala Terengganu.
""Berdasarkan keputusan Jawatankuasa Penggantungan dan Pembatalan Lesen APAD yang bersidang 15 Mei lalu, dua syarikat didapati menaikkan harga tambang bas ekspres menjelang musim perayaan.
""Sebuah syarikat itu diberikan notis amaran kerana bukti dikemukakan menunjukkan kenaikan harga tambang bersifat nominal, manakala sebuah lagi digantung operasi 14 hari kerana gagal menjawab surat tunjuk sebab kedua,"" menurut APAD.
APAD memaklumkan pihaknya akan meneruskan pemantauan terhadap operasi syarikat bas ekspres dari semasa ke semasa, terutama pada musim perayaan bagi mencegah sebarang kenaikan harga tambang melebihi kadar siling dibenarkan.
""Selain itu, APAD juga akan memantau tahap pematuhan syarikat bas ekspres terhadap keperluan perkhidmatan, termasuk Amalan Kod Industri Keselamatan. APAD tidak akan teragak-agak mengambil tindakan tegas, termasuk menggantung lesen pengendali, sekiranya didapati melanggar syarat lesen,"" menurut agensi itu.
APAD memaklumkan sehingga 30 April lalu, pihaknya melesenkan 177 syarikat bas ekspres yang mempunyai 3,854 permit kenderaan beroperasi di seluruh Semenanjung.
""Bas ekspres mempunyai dua jenis perkhidmatan iaitu perkhidmatan ekonomi dan eksekutif.
Sejak 9 September 2013, tambang siling bas ekonomi dikawal pada kadar RM0.093 setiap kilometer dengan had tambang sebanyak 10 peratus pada musim perayaan, manakala tiada tambang siling untuk bas eksekutif,"" menurut agensi itu."
https://www.bharian.com.my/berita/nasional/2025/05/1398719/jpj-perkenal-rekaan-terbaru-lesen-memandu-malaysia,JPJ perkenal rekaan terbaru lesen memandu Malaysia,"Oleh BERNAMA - Mei 21, 2025 @ 7:06pm","JOHOR BAHRU: Jabatan Pengangkutan Jalan (JPJ) memperkenal rekaan ilustrasi terbaru Lesen Memandu Malaysia (LMM) yang dilengkapi ciri-ciri keselamatan dipertingkatkan.
Ketua Pengarah JPJ, Datuk Aedy Fadly Ramli berkata kad LMM terkini itu yang diedarkan secara berperingkat di seluruh negara bermula hari ini bagaimanapun hanya untuk pemohon kategori warganegara yang akan ke luar negara dan bukan warganegara.
Beliau berkata bagi pemohon biasa yang membuat pembaharuan lesen, mereka hanya memperoleh lesen digital.
""Kita tahu tidak semua negara menerima aplikasi MyJPJ, Singapura sudah terima tetapi ada negara luar yang tidak terima lesen memandu secara digital.
ADVERTISEMENT
""Jadi, mereka perlu membawa lesen fizikal dan permit memandu antarabangsa (IDP) yang boleh dimohon di JPJ sebab setiap negara mempunyai peraturan berbeza,"" katanya pada sidang media di IM Intensif Sdn Bhd Adda Height di sini hari ini.
Aedy Fadly berkata rekaan ilustrasi LMM versi terkini berupaya mencegah unsur-unsur pengubahsuaian dan pemalsuan kad, serta mempunyai daya tahan penggunaan untuk tempoh maksimum 10 tahun.
Beliau berkata, LMM versi terkini mempunyai gambar latar belakang Bangunan Sultan Abdul Samad dan motif abstrak gelombang di bahagian hadapan serta Istana Negara dan motif abstrak flora di bahagian belakang.
""Cetakan kad LMM untuk kategori yang dibenarkan pada masa ini telah berlangsung secara berperingkat di cawangan-cawangan JPJ tertentu bagi memberi masa kepada tempoh peralihan daripada sistem kad versi sebelumnya kepada versi terkini,"" katanya.
Dalam perkembangan lain, Aedy Fadly berkata JPJ menambah baik tiga elemen pelesenan dan pengoperasian secara berperingkat di 248 buah institusi memandu (IM) seluruh negara bagi meningkatkan integriti, kualiti serta menangani isu berbangkit.
""Ia membabitkan menambah baik garis panduan permohonan penubuhan IM baharu, menggalakkan pembangunan sistem eTesting dan Pusat Ujian Berkomputer KPP01 kepada semua IM serta menambah baik operasi khas penguatkuasaan di IM,"" katanya.
Beliau berkata, penambahbaikan garis panduan penubuhan IM baharu bertujuan memastikan penyediaan perkhidmatan itu mencukupi di kawasan yang padat penduduk dan tempoh menunggu calon melengkapkan proses pembelajaran yang tinggi.
""Seperti di Klang, Selangor ada calon yang terpaksa menunggu selama tiga bulan untuk menyempurnakan proses pembelajaran tetapi ada sebahagian tempat seperti di IM Intensif Adda Height di sini hanya memerlukan sebulan sahaja tempoh pembelajaran,"" katanya.
Mengenai Operasi Khas Penguatkuasaan IM (OKIM) di Johor hari ini, beliau berkata dua IM misalnya didapati melakukan 80 kesalahan antaranya pengajar mengajar lebih calon, calon belajar tanpa pengawasan pengajar, tiada Sijil Pengajar Institut Memandu (SPIM), merokok semasa mengajar dan gagal mengemukakan rekod mengajar (SM4),"" katanya."
https://www.bharian.com.my/berita/nasional/2025/05/1398715/sarawak-hargai-keprihatinan-kerajaan-pusat-terhadap-industri-minyak,Sarawak hargai keprihatinan Kerajaan Pusat terhadap industri minyak dan gas di negeri itu,"Oleh Latifah Arifin - Mei 21, 2025 @ 7:01pm","PUTRAJAYA: Kerajaan Sarawak menzahirkan penghargaan kepada Perdana Menteri, Datuk Seri Anwar Ibrahim serta barisan kepemimpinan Kerajaan Persekutuan yang disifatkan sentiasa mengambil berat dan cakna terhadap industri minyak dan gas di negeri itu.
Premier Sarawak, Tan Sri Abang Johari Tun Openg berkata, ia dibuktikan melalui deklarasi bersama yang dimeterai hari ini, sekali gus mengiktiraf Petroleum Sarawak Berhad (PETROS) yang ditubuhkan pada 2017 untuk bersama-sama mengelola pengurusan sumber minyak dan gas di Sarawak.
""Kita berterima kasih kepada Kerajaan Persekutuan kerana menunjukkan concern (prihatin) terhadap Sarawak.
""Alhamdulillah, kita telah dapat selesaikan masalah yang timbul dan hari ini (termeterai) deklarasi bersama yang bawa persamaan dan pendekatan bersama antara Kerajaan Sarawak, khasnya PETRONAS dan PETROS.
ADVERTISEMENT
""Ia untuk kita usahakan bersama kegiatan minyak dan gas untuk kepentingan negara dan juga mengikut lunas peruntukan yang ada di antara udang-undang Sarawak dan Persekutuan,"" katanya pada Majlis Menandatangani Pernyataan Bersama dan Sidang Media Bersama Premier Sarawak di Pejabat Perdana Menteri (PMO), di sini, hari ini.
Yang turut hadir, Perdana Menteri, Datuk Seri Anwar Ibrahim; Timbalan Perdana Menteri, Datuk Seri Fadillah Yusof; Menteri Kerja Raya, Datuk Seri Alexander Nanta Linggi dan Ketua Setiausaha Negara, Tan Sri Shamsul Azri Abu Bakar.
Pihak kerajaan Sarawak diwakili Menteri Telekomunikasi dan Utiliti Sarawak, Datuk Seri Julaihi Narawi dan Timbalan Menteri Utiliti (Sarawak Energy Berhad dan PETROS), Datuk Ibrahim Baki.
Kerajaan Persekutuan dan kerajaan Sarawak semalam menandatangani deklarasi yang menandakan persefahaman antara PETRONAS dan PETROS untuk mengusahakan kegiatan minyak dan gas secara bersama mengikut lunas peruntukan undang-undang Persekutuan dan negeri Sarawak.
Untuk rekod, pertikaian antara PETROS dan PETRONAS bermula susulan tuntutan kerajaan Sarawak untuk menguasai sepenuhnya pengurusan sumber gas asli di negeri itu, seiring pelaksanaan Ordinan Pengagihan Gas 2016 (DGO) berkuat kuasa 1 Mac yang memberikan kuasa kawal selia kepada negeri.
PETROS, syarikat minyak milik kerajaan Sarawak, mendakwa PETRONAS tidak memiliki lesen sah di bawah ordinan itu untuk mengedarkan gas di negeri itu, sekali gus mencabar kesahihan Perjanjian Jualan Gas Sarawak (SGSA) bertarikh 30 Disember 2019.
Pada 15 Oktober 2024, PETROS memfailkan saman di Mahkamah Tinggi Kuching bagi mendapatkan pengisytiharan bahawa tuntutan jaminan bank RM7.95 juta oleh PETRONAS adalah tidak beretika, tidak sah dan oleh itu batal serta tidak mempunyai sebarang kesan undang-undang.
Pada 9 Mei lalu, dalam satu pertemuan rasmi, Anwar menyatakan beliau dan Abang Johari bersetuju untuk memuktamadkan prinsip asas kerjasama dalam masa terdekat."
https://www.bharian.com.my/berita/nasional/2025/05/1398713/malaysia-palestin-perkukuh-kerjasama-strategik-dalam-sektor,"Malaysia, Palestin perkukuh kerjasama strategik dalam sektor kesihatan - Dzulkefly","Oleh BERNAMA - Mei 21, 2025 @ 6:49pm","KUALA LUMPUR: Malaysia dan Palestin sepakat memperkukuh kerjasama strategik bagi memperkasa sistem kesihatan yang adil, berdaya tahan dan berteraskan nilai kemanusiaan sejagat.
Menteri Kesihatan, Datuk Seri Dr Dzulkefly Ahmad berkata kerjasama itu diperincikan menerusi pertemuan dua hala antara beliau dan rakan sejawatnya dari Palestin, Dr Maged Abu Ramadan hari ini.
Beliau berkata antara bidang kerjasama dibincangkan ialah pembangunan kapasiti tenaga kerja kesihatan, pencegahan dan kawalan penyakit berjangkit dan tidak berjangkit serta usaha transformasi digital kesihatan.
""Pertemuan ini memperkukuh lagi hubungan erat antara dua negara Islam yang berkongsi aspirasi untuk memperkasakan sistem kesihatan yang adil, berdaya tahan dan berpaksikan nilai kemanusiaan.
""Saya juga memuji kejayaan Palestin dalam melaksanakan kempen vaksinasi polio menggunakan nOPV2, suatu langkah penting dalam kesiapsiagaan kesihatan awam,"" katanya menerusi hantaran Facebook.
Dzulkefly berkata keseluruhan perbincangan berlangsung dalam bahasa Arab sebagai pendekatan diplomatik yang bertujuan memastikan penyampaian mesej secara jelas, memperkukuh persefahaman bersama serta menghormati latar budaya kedua-dua pihak.
Pada masa sama, beliau menegaskan pendirian Malaysia yang dibangkitkan pada Perhimpunan Kesihatan Sedunia ke-78 (WHA78) baru-baru ini, yang mendesak masyarakat antarabangsa agar tidak berdiam diri terhadap krisis kemanusiaan dan kesihatan awam yang sedang berlaku di Gaza.s"
https://www.bharian.com.my/berita/nasional/2025/05/1398701/pemilihan-pkr-lebih-daripada-sekadar-pemilihan-parti-ramanan,'Pemilihan PKR lebih daripada sekadar pemilihan parti' - Ramanan,"Oleh Kalbana Perimbanayagam - Mei 21, 2025 @ 6:17pm","KUALA LUMPUR: Pemilihan PKR disifatkan lebih daripada sekadar proses pemilihan kepemimpinan biasa, sebaliknya ia adalah bukti kematangan demokrasi parti serta kekuatan akar umbi.
Calon Naib Presiden PKR, Datuk Seri R Ramanan, berkata pemilihan dalaman parti mencerminkan perpaduan dan ketahanan sebuah parti berbilang kaum dan agama yang sudah lama memperjuangkan keadilan dan reformasi.
""Parti kita adalah keluarga kita. Kita sudah mengharungi pelbagai cabaran dalaman dan luaran, tetapi apa yang kekal adalah komitmen bersama terhadap reformasi dan perpaduan,"" katanya dalam satu kenyataan hari ini.
Ahli Parlimen Sungai Buloh itu yang juga Timbalan Ketua Penerangan 1 PKR turut menyeru ahli dan calon supaya menjadikan proses pemilihan berkenaan sebagai platform untuk memperkukuh parti menjelang pilihan raya negeri dan umum akan datang.
""Pemilihan ini bukan semata-mata tentang jawatan. Ia bagi menetapkan hala tuju masa depan PKR dan memastikan suara akar umbi terus membentuk perjuangan kita,"" katanya.
Beliau turut menzahirkan keyakinan bahawa perpaduan parti dan komitmen terhadap idealisme reformasi akan memperkukuh peranan PKR dalam landskap politik negara.
""Dengan Presiden Datuk Seri Anwar Ibrahim menerajui parti, kita mesti maju sebagai satu pasukan. Demokrasi dalaman dan kepelbagaian pandangan adalah kekuatan kita, bukan kelemahan,"" katanya.
Pemilihan PKR tahun ini dilihat sebagai detik penting dalam membentuk barisan kepimpinan parti ketika ia berusaha mengukuhkan keyakinan rakyat terhadap kerajaan perpaduan menjelang PRU16.
Sekurang-kurangnya 12 individu termasuk Ramanan bertanding bagi jawatan naib presiden pada Jumaat ini."
https://www.bharian.com.my/berita/nasional/2025/05/1398677/raptai-pertama-penutupan-jalan-sempena-asean-di-kl-lancar,Raptai pertama penutupan jalan sempena ASEAN di KL lancar,"Oleh Safeek Affendy Razali - Mei 21, 2025 @ 5:29pm","KUALA LUMPUR: Raptai penutupan jalan sempena Sidang Kemuncak ASEAN yang diadakan di sekitar pusat bandar raya hari ini berjalan lancar dan terkawal.
Seawal jam 7 pagi, pegawai dan anggota Jabatan Siasatan Penguatkuasaan Trafik (JSPT) Kuala Lumpur, mula mengawasi beberapa laluan utama dari Kuala Lumpur Convention Centre (KLCC) ke Istana Negara.
Ketua JSPT Kuala Lumpur, Asisten Komisioner Mohd Zamzuri Mohd Isa, berkata pergerakan lalu lintas semasa raptai latihan kawalan pada hari ini berjalan lancar.
""Seperti yang dimaklumkan sebelum ini, proses penutupan jalan akan bermula jam 7 pagi dan raptai pada hari ini adalah membabitkan laluan dari KLCC ke Istana Negara sahaja.
""Proses penutupan yang dibuat hari ini tidak lama iaitu dalam tempoh 10 minit sebelum pergerakan bermula dan laluan-laluan yang ditutup ini dibuka secara berkala apabila pergerakan selesai,"" katanya kepada BH hari ini.
Mohd Zamzuri berkata, untuk raptai esok tumpuan penutupan jalan adalah membabitkan laluan dari hotel para pemimpin negara-negara ASEAN dan delegasi menuju ke KLCC.
""Laluan yang terbabit akan ditutup 30 minit sebelum pergerakan delegasi sehinggalah pergerakan selesai dan orang ramai diharap dapat memberikan kerjasama sepenuhnya kepada pihak polis yang mengawal lalu-lintas bagi memastikan kelancaran lalu-lintas sempena Sidang Kemuncak ASEAN,"" katanya.
Sebelum ini, Polis Diraja Malaysia (PDRM) memaklumkan akan melaksanakan latihan simulasi sempena Sidang Kemuncak ASEAN-Majlis Kerjasama Teluk (ASEAN-GCC) 2025 selama dua hari bermula hari ini dan esok membabitkan pergerakan konvoi pemimpin di sekitar ibu negara.
Katanya, latihan itu akan dijalankan mengikut masa sebenar membabitkan laluan utama bagi raptai pergi dan balik, ke lokasi rasmi persidangan.
JSPT Bukit Aman juga sebelum ini memaklumkan, enam lebuh raya dan 25 jalan utama sekitar Lembah Klang akan ditutup secara berperingkat bermula Jumaat hingga 28 Mei ini bagi memastikan kelancaran trafik sempena Sidang Kemuncak ASEAN."
https://www.bharian.com.my/berita/nasional/2025/05/1398673/pulau-pinang-pertimbang-larang-jual-vape,Pulau Pinang pertimbang larang jual vape,"Oleh Siti Aminah Mohd Yusof - Mei 21, 2025 @ 5:12pm","GEORGETOWN: Kerajaan Pulau Pinang bersedia mempertimbangkan larangan penjualan rokok elektronik atau vape, termasuk akan meneliti secara menyeluruh mekanisme penguatkuasaan dan merangka strategi pengurangan penggunaan vape di negeri itu.
EXCO Belia, Sukan dan Kesihatan negeri, Daniel Gooi, berkata kerajaan negeri menyokong larangan penggunaan vape, khususnya dalam kalangan orang belum dewasa dan tidak menggalakkan penjualan produk itu selaras usaha melindungi kesihatan awam.
""Sememangnya mekanisme bagi mengawal selia bekalan rokok elektronik atau vape ini sudah diperkenalkan melalui Akta Kawalan Produk Merokok Demi Kesihatan Awam 2024 [Akta 852] dan kini kita dalam fasa pendaftaran bagi produk-produk rokok elektronik ini dan akan mula menjalankan penguatkuasaan menjelang 1 Oktober 2025.
""Saya turut memberi komitmen sekiranya selepas penguatkuasaan Akta 852 dalam mengawal selia rokok elektronik tidak membawa kesan positif, kerajaan negeri sedia mempertimbangkan pelaksanaan larangan penjualan vape,"" katanya dalam ucapan penggulungan Sidang Dewan Undangan Negeri Pulau Pinang di sini, hari ini.
Gooi turut berpandangan mekanisme penguatkuasaan di bawah akta itu perlu ditangani secara strategik bagi memastikan isu pasaran gelap dan penyeludupan tidak menjadi masalah susulan.
Mengenai kebimbangan penggunaan ketum dan 'vape mushroom', beliau berkata, kerjasama penguatkuasaan bersepadu antara Agensi Antidadah Kebangsaan (AADK), polis dan agensi lain juga giat dijalankan seperti operasi membanteras 'port' penagihan dadah seperti di Ujung Batu, Butterworth.
Katanya, AADK turut mewujudkan enam Anjung Komuniti yang mendapat kerjasama serta sokongan penuh kerajaan negeri dengan pelbagai kempen kesedaran awam juga turut dilaksanakan menggunakan pelbagai platform termasuk melalui media elektronik, cetak, sosial dan secara bersemuka.
""Kerajaan Pulau Pinang sentiasa memberikan sokongan padu terhadap segala aktiviti dan program Agensi Antidadah Kebangsaan (AADK) contohnya Program Tempat Kerja Bebas Dadah (TEKAD).
""Pulau Pinang adalah negeri pertama yang memperkenalkan pelaksanaan Pensijilan Program TEKAD Sektor Awam mulai tahun 2022 dengan setakat Mei ini sebanyak 26 jabatan telah melaksanakan TEKAD melibatkan seramai 2,290 pegawai,"" katanya."
https://www.bharian.com.my/berita/nasional/2025/05/1398671/rafizi-umum-cai-48-jam-sebelum-pemilihan,Rafizi umum 'cai' 48 jam sebelum pemilihan,"Oleh Fahmy A Rosli - Mei 21, 2025 @ 5:11pm","KUALA LUMPUR: Kurang 48 jam sebelum pemilihan pusat PKR bermula, calon Timbalan Presiden, Datuk Seri Rafizi Ramli mengumumkan senarai 'cai' pilihannya membabitkan beberapa jawatan penting parti itu.
Bagi perebutan empat slot Naib Presiden, Rafizi menyenaraikan empat nama yang menjadi pilihannya daripada senarai 12 calon yang mengesahkan bertanding.
Mereka ialah Menteri Sains, Teknologi dan Inovasi, Chang Lih Kang; Menteri Sumber Asli dan Kelestarian Alam, Nik Nazmi Nik Ahmad; Menteri Besar Negeri Sembilan, Datuk Aminuddin Harun dan Setiausaha Politik kepada Presiden PKR, G Manivanan.
Untuk jawatan Majlis Pimpinan Pusat (MPP) pula, Menteri Ekonomi itu menyenaraikan 25 nama yang mana barisan itu menggabungkan mereka dalam kalangan wakil rakyat, pemimpin muda termasuk penyandang jawatan berkenaan.
Antaranya ialah Timbalan Menteri Peralihan Tenaga dan Transformasi Air, Akmal Nasrullah Mohd Nasir; Ahli Parlimen Gopeng, Tan Kar Hing; Ahli Parlimen Subang; Wong Chen; Ahli Parlimen Wangsa Maju, Zahir Hassan; Ahli Parlimen Petaling Jaya, Lee Chean Chung; Ahli Parlimen Ledang, Syed Ibrahim Syed Noh; Ahli Parlimen Batu Pahat, Onn Abu Bakar dan Ahli Parlimen Sungai Siput, S Kesavan.
Turut disenarai Rafizi sebagai pilihan membarisi MPP adalah Timbalan Ketua Penerangan PKR Pusat dan Ketua Penerangan PKR Sabah, Razeef Rakimin; Fahmi Zainol; M Anbarasan; Raiyan Abdul Rahim; Ahli Dewan Undangan Negeri (ADUN) Rawang, Chua Wei Kiat; Saiful Izham Ramli; Datuk Romli Ishak; Khairul Anuar @ Jonah dan Ahli Dewan Negara; Bob Manolan Mohamad; Mohd Fauzi Abdullah, V Anmuniandy, Najib Bakar, Kenny Chiew Chi Kin, Abe Yo Gua Musang, Yew Boon Lye dan Datuk Dr Mohd Johari.
Bagi melengkapkan barisan kepimpinan MPP, ia akan dianggotai 25 orang yang mana 20 daripadanya dipilih, manakala lima lagi secara lantikan.
Bagi sayap pergerakan Ketua Wanita, Rafizi menamakan Ahli Parlimen Ampang, Rodziah Ismail merangkap Timbalan Pengarah Pilihan Raya PKR sebagai pilihan.
Rodziah hadir sebagai pencabar kepada Menteri Pendidikan, Fadhlina Sidek selaku penyandang dalam saingan satu lawan satu untuk jawatan itu.
Sayap pergerakan AMK pula menyaksikan Setiausaha Akhbar kepada Menteri Sains, Teknologi dan Inovasi, Arshad Hassni menjadi pilihan Rafizi sebagai timbalan ketua.
Menerusi hantaran di Facebooknya hari ini, Rafizi berkata beberapa minggu lalu beliau ada menerima pelbagai pandangan dan mesej daripada akar umbi yang mahukan barisan kepimpinan yang teguh membawa semangar reformasi, setia dan bukan sekadar mengejar kedudukan.
""Cabaran kita hari ini adalah memilih pimpinan yang mampu kekal berpegang kepada idealisme reformasi, walaupun diuji dengan kuasa.
""Kita berdepan persaingan daripada pelbagai kumpulan tetapi masa depan parti hanya boleh dibina oleh mereka yang sudah teruji dan kekal setia pada prinsip.
""HIRUK - Hidupkan Idealisme Reformasi dalam Ujian Kuasa bukan sekadar slogan. Ia adalah seruan untuk mengembalikan roh perjuangan KEADILAN, agar kita terus berpijak di atas kekuatan sendiri. Saya pulangkan pilihan kepada perwakilan dari seluruh negara,"" katanya."
https://www.bharian.com.my/berita/nasional/2025/05/1398665/premis-jual-e-rokok-vape-masih-beroperasi-pbt-di-selangor-akan,"Premis jual e-rokok, vape masih beroperasi, PBT di Selangor akan laksana tindakan","Oleh Ruwaida Md Zain - Mei 21, 2025 @ 5:09pm","SHAH ALAM: Premis yang menjalankan perniagaan rokok elektronik atau vape masih meneruskan operasi mereka seperti biasa, malah pelanggan yang terdiri dalam kalangan lelaki dewasa keluar masuk untuk membelinya.
Tinjauan di sekitar Seksyen 2, Seksyen 7, Seksyen 9, Seksyen 13 dan Seksyen 18, Shah Alam mendapati premis terbabit terletak di kawasan awam di bangunan kedai biasa dan ada penduduk mendakwa suasana di premis berkenaan pada sebelah malam lebih 'meriah', berbanding siang hari.
Semalam, pihak berkuasa tempatan (PBT) di Selangor diarah menyita iklan memaparkan rokok elektronik atau vape di seluruh negeri dengan negeri ini dalam proses pertimbangan untuk melarang penjualannya berikutan ancaman penggunaan rokok elektronik yang semakin membimbangkan, khususnya generasi muda.
Sementara itu, beberapa PBT di Selangor memberikan pelbagai maklum balas susulan kenyataan yang dikeluarkan oleh EXCO Kesihatan Awam negeri, Jamaliah Jamaluddin berhubung isu berkenaan.
Pengarah Komunikasi Korporat Majlis Bandaraya Diraja Klang (MBDK), Norfiza Mahfiz, berkata pihaknya mengikut arahan daripada kerajaan negeri selaras peruntukan Akta Kawalan Produk Merokok Demi Kesihatan Awam 2024 (Akta 852) yang secara jelas melarang sebarang bentuk pengiklanan, promosi dan penajaan berkaitan produk merokok elektronik.
""MBDK akan melaksanakan tindakan penurunan iklan-iklan yang memaparkan rokok elektronik atau vape di kawasan MBDK seperti mana yang diperuntukkan di bawah Undang-Undang Kecil 21, Undang-Undang Kecil Iklan (MPK) 2007.
""Pihak majlis tidak pernah mengeluarkan lesen perniagaan bagi aktiviti rokok elektronik (vape),"" katanya ketika dihubungi hari ini.
Yang Dipertua Majlis Perbandaran Kuala Langat (MPKL), Mohd Hasry Nor Mohd, berkata pihaknya menyambut baik dan menyokong arahan bagi melaksanakan langkah awal dalam usaha mengekang ancaman penggunaan rokok elektronik yang mencetuskan kegusaran awam terutama dalam kalangan generasi muda di negeri ini seperti yang dinyatakan oleh EXCO Kesihatan Awam.
""MPKL memandang serius perkembangan aktiviti vape dalam kalangan masyarakat dan sedang meneliti bagi menggerakkan operasi pemberitahuan kepada pihak terbabit supaya tiada lagi paparan iklan (gegantung dan sepanduk) berkaitan produk vape dalam kawasan pentadbiran MPKL.
""Kita akan beri ruang kepada pemilik premis atau pengiklan untuk menurunkan sendiri sebarang bentuk pengiklanan, promosi dan penajaan berkaitan produk rokok elektronik sebelum tindakan lebih tegas diambil sekiranya arahan itu tidak dipatuhi.
""Tindakan yang sedang digerakkan ini adalah langkah yang tepat dalam melahirkan generasi yang lebih sihat, produktif sebagai aset masa hadapan negara selaras dengan selaras peruntukan Akta Kawalan Produk Merokokuntuk Kesihatan Awam 2023 (Akta 852),"" katanya.
Sementara itu, Pengarah Korporat dan Perhubungan Awam Majlis Bandaraya Shah Alam (MBSA), Mohd Fauzi Aziz Maamor ketika dihubungi, berkata pihaknya tidak memberikan lesen kepada premis yang menjalankan aktiviti membuat, memproses, menjual dan menyimpan rokok elektronik.
""Mana-mana premis yang beroperasi tanpa mempunyai lesen yang sah, pihak MBSA boleh mengambil tindakan kompaun di bawah peruntukan 3 Undang-Undang Kecil Pelesenan Tred, Perniagaan dan Perindustrian (MBSA) 2007 dan penyitaan Mengikut Seksyen 101(1)(v) Akta 171 Akta Kerajaan Tempatan 1976.
""Merujuk kepada kenyataan media oleh Yang Berhormat EXCO Kesihatan Awam dan Alam Sekitar Selangor semalam, Jabatan Pelesenan mengambil maklum berkenaan perkara itu serta mengikuti perkembangan lanjut bagi tindakan yang akan diambil seiring dengan dasar yang dikuatkuasakan,"" katanya.
Bagaimanapun, Majlis Bandaraya Subang Jaya (MBSJ) enggan mengulas mengenai perkara itu ketika dihubungi sebentar tadi."
https://www.bharian.com.my/berita/nasional/2025/05/1398663/memorandum-ruu-perikanan-pindaan-2025-dibentang-dalam-mesyuarat,Memorandum RUU Perikanan (Pindaan) 2025 dibentang dalam mesyuarat Kabinet hari ini,"Oleh BERNAMA - Mei 21, 2025 @ 5:08pm","KUALA LUMPUR: Memorandum Rang Undang-Undang (RUU) Perikanan (Pindaan) 2025 yang dirangka bagi memperkukuh perundangan dalam melindungi khazanah laut negara dan menjamin kebajikan nelayan dibentang dalam mesyuarat Jemaah Menteri hari ini.
Menteri Pertanian dan Keterjaminan Makanan, Datuk Seri Mohamad Sabu berkata setiap cadangan pindaan bagi menambah baik pemantauan, penguatkuasaan, dan perlindungan ekosistem marin negara itu diperincikan beliau dalam mesyuarat berkenaan yang dipengerusikan Perdana Menteri, Datuk Seri Anwar Ibrahim.
""Pindaan ini amat penting untuk memastikan kelestarian sumber laut negara dan kemampanan industri perikanan, yang menjadi satu daripada tunjang kepada keterjaminan makanan negara.
""Yang lebih utama, kita mahu pastikan undang-undang ini bukan sahaja melindungi khazanah laut negara, tetapi juga menjamin kebajikan nelayan serta semua pihak berkepentingan dalam sektor perikanan,"" katanya menerusi hantaran Facebook beliau.
Mohamad turut menzahirkan komitmen kementerian untuk terus memperkukuh dasar dan perundangan demi menjamin bekalan makanan negara sentiasa mencukupi, melindungi pemain industri agromakanan, khususnya nelayan, dan memelihara kelesterian sumber alam semula jadi untuk generasi akan datang.
– BERNAMA"
https://www.bharian.com.my/berita/nasional/2025/05/1398661/fuziah-rasmi-kongres-bersama-amk-dan-wanita-pkr,Fuziah rasmi Kongres bersama AMK dan Wanita PKR,"Oleh Mohamed Farid Noh - Mei 21, 2025 @ 4:52pm","JOHOR BAHRU: Kongres Bersama Angkatan Muda Keadilan (AMK) dan Wanita PKR 2025 yang akan berlangsung di sini esok akan dirasmikan Setiausaha Agung PKR, Dr Fuziah Salleh.
Perkara itu disahkan Fuziah yang memaklumkan beliau diberikan tanggungjawab berkenaan dan menerimanya.
Sepatutnya, Timbalan Presiden PKR, Datuk Seri Rafizi Ramli dijadual merasmikan kongres berkenaan, namun Menteri Ekonomi itu menolak undangan melalui satu surat kepada Perdana Menteri yang juga Presiden PKR, Datuk Seri Anwar Ibrahim.
Fuziah ketika mengulas lanjut berkata, tanggungjawab merasmikan Kongres Bersama AMK dan Wanita PKR 2025 diberikan kepadanya susulan pemimpin utama lain terbabit dalam pemilihan Majlis Pimpinan Pusat (MPP).
Sebelum ini, Fuziah dilaporkan berkata, PKR berharap Rafizi mempertimbang semula keputusan untuk tidak merasmikan kongres bersama berkenaan kerana kehadiran Ahli Parlimen Pandan itu sebagai perasmi penting bagi mengekalkan tradisi parti yang berlangsung sejak sekian lama.
Rafizi dilaporkan tidak berminat untuk merasmikan kongres bersama terutamanya AMK, kerana beliau ingin memberi tumpuan kepada pemilihan MPP selain dilaporkan kecewa dengan sesetengah pemimpin AMK yang memperlekehkannya.
Dalam perkembangan lain, Fuziah berkata beliau akan menyentuh mengenai fokus PKR untuk terus ke hadapan untuk mengukuhkan parti selepas pemilihan MPP selesai dalam ucapan perasmian kongres bersama esok.
Katanya, beliau juga akan menyentuh betapa peranan AMK dan Wanita PKR amat penting bagi memastikan parti terus diperkukuh dengan semangat kebersamaan.
""Saya akan menyentuh tema Kongres kali ini, 'Kita KEADILAN' supaya ia dijadikan roh dan pegangan AMK dan Wanita PKR, selain semangat perpaduan dan keperluan untuk kita merapatkan semula barisan selepas selesainya pemilihan MPP.
""Proses pengukuhan parti seperti yang dilakukan ketika Jelajah Pra Kongres perlu diteruskan bagi memastikan hubungan kita kembali bertaut dan bersedia menghadapi Pilihan Raya Umum ke-16 (PRU16),"" katanya."
https://www.bharian.com.my/berita/nasional/2025/05/1398657/jenazah-yang-di-pertua-negeri-sabah-ke-9-selamat-dikebumikan-di,Jenazah Yang di-Pertua Negeri Sabah ke-9 selamat dikebumikan di Kampung Inanam Laut,"Oleh BERNAMA - Mei 21, 2025 @ 4:45pm","KOTA KINABALU: Jenazah Yang di-Pertua Negeri Sabah Kesembilan, Tun Ahmadshah Abdullah selamat dikebumikan di Tanah Perkuburan Islam Kampung Inanam Laut, di sini pada 2.30 petang tadi.
Jenazah Allahyarham Ahmadshah sebelum itu dibawa ke Masjid Negeri kira-kira 10.30 pagi untuk disolatkan dan diberi penghormatan terakhir.
Bekas Yang di-Pertua Negeri Sabah, Tun Juhar Mahiruddin dan Ketua Menteri, Datuk Seri Hajiji Noor hadir memberi penghormatan terakhir dan menunaikan solat jenazah yang diimamkan Mufti Kerajaan Negeri, Datuk Bungsu@Aziz Jaafar di masjid itu.
Selain Juhar dan Hajiji, solat jenazah turut disertai Speaker Dewan Undangan Negeri Sabah, Datuk Kadzim M Yahya; Timbalan Ketua Menteri III, Datuk Shahelmey Yahya; Menteri Sains, Teknologi dan Inovasi Sabah, Datuk Dr Mohd Ariffin Mohd Arif, pemimpin negeri, waris, ahli keluarga dan kenalan.
Ahmadshah, 78, meninggal dunia di sebuah hospital swasta di sini pada 8.45 malam tadi, dan berita pemergian beliau disahkan Setiausaha Kerajaan Negeri, Datuk Seri Safar Untong menerusi satu kenyataan.
Allahyarham yang dilahirkan di Kampung Inanam pada 9 Disember 1946 meninggalkan empat anak manakala isterinya, Toh Puan Dayang Masuyah Awang Japar meninggal dunia pada 2020.
Ahmadshah mengangkat sumpah sebagai Yang di-Pertua Negeri Sabah Kesembilan pada 1 Januari 2003 dan berkhidmat selama empat tahun sebelum menyambung khidmat untuk penggal kedua bermula 1 Januari 2007 hingga 31 Disember 2010.
Ahmadshah yang memiliki Ijazah Sarjana Muda Sains Politik dari Indiana State University, Amerika Syarikat merupakan bekas penjawat awam dengan jawatan terakhir sebagai Timbalan Setiausaha Kerajaan Negeri Sabah sebelum bersara pada 9 Disember 2002.
– BERNAMA"
https://www.bharian.com.my/berita/nasional/2025/05/1398650/petronas-akan-teruskan-fungsi-tanggungjawab-sebagaimana-akta,"PETRONAS akan teruskan fungsi, tanggungjawab sebagaimana Akta Pembangunan Petroleum 1974","Oleh Latifah Arifin - Mei 21, 2025 @ 4:42pm","PUTRAJAYA: Kerajaan Persekutuan dan kerajaan negeri Sarawak hari ini bersetuju supaya Petroliam Nasional Berhad (PETRONAS) meneruskan fungsi, aktiviti dan tanggungjawabnya seperti diamanahkan di bawah Akta Pembangunan Petroleum 1974 (PDA) serta peraturan-peraturan di bawahnya.
Ia antara lima inti pati digariskan melalui Kenyataan Bersama dikeluarkan hari ini hasil kata sepakat dicapai atas semangat Persekutuan, susulan pertemuan dipengerusikan Perdana Menteri, Datuk Seri Anwar Ibrahim bersama Premier Sarawak, Tan Sri Abang Johari Tun Openg dan barisan kepimpinan tertinggi PETRONAS serta Petroleum Sarawak Berhad (PETROS) pada 9 Mei lalu.
Pejabat Perdana Menteri (PMO) berkata, Kenyataan Bersama ditandatangani Perdana Menteri dan Premier Sarawak itu merupakan prinsip-prinsip asas yang telah pun dipersetujui untuk mempermudahkan rundingan seterusnya antara PETRONAS dan PETROS.
Kenyataan Bersama itu turut menyatakan, semua undang-undang Persekutuan dan Negeri Sarawak yang berkaitan dengan pengagihan gas di dalam negeri itu hendaklah wujud secara bersama dan dihormati semua pihak yang menjalankan aktiviti berkenaan di negeri terbabit termasuk PETRONAS dan PETROS.
Mana-mana undang-undang di Negeri Sarawak juga tidak akan menjejaskan mana-mana perjanjian dan pengaturan antara PETRONAS dan anak-anak syarikatnya dengan pihak ketiga termasuk PETROS, yang berkaitan dengan aktiviti PETRONAS dan anak-anak syarikatnya di negeri itu.
""Kerajaan Negeri Sarawak telah melantik PETROS sebagai agregator gas berkuat kuasa 1 Mac 2025. Pelantikan ini hendaklah dihormati semua pihak yang menjalankan perniagaan pemasaran,
pengedaran dan pembekalan gas kepada pengguna domestik di Sarawak.
""Sebarang perjanjian dan pengaturan antara PETRONAS dan/atau anak syarikatnya dengan pihak ketiga bagi tujuan penjualan gas cecair asli (LNG) dari sektor huluan hingga ke pengeksportan kepada pihak-pihak antarabangsa akan kekal tidak terjejas,"" kata kenyataan itu.
Terdahulu, Perdana Menteri dan Premier Sarawak menandatangani satu deklarasi yang menandakan persefahaman PETRONAS dan PETROS untuk mengusahakan kegiatan minyak dan gas secara bersama mengikut lunas peruntukan undang-undang Persekutuan dan negeri Sarawak.
Perdana Menteri berkata melalui pemeteraian deklarasi itu, kedua-dua peruntukan berkenaan akan dihormati dengan dua entiti dalam industri minyak terbabit akan bergerak bersama demi kepentingan bersama.
PMO juga memaklumkan PETRONAS dan PETROS hendaklah mengadakan perbincangan bagi tujuan meluaskan kerjasama bagi keperluan gas domestik negeri Sarawak, dalam bidang berikut:
1. Kerjasama dalam projek-projek penyaluran bekalan gas sehingga 1.2 bilion kaki padu sehari (Bscf/d) bagi menyokong Pelan Hala Tuju Gas Sarawak.
2. Lain-lain projek tenaga hijau, hidrogen dan penjanaan elektrik yang mungkin dilaksanakan oleh PETRONAS dan PETROS, selaras dengan aspirasi negeri Sarawak
3. Semua perbincangan lanjut mengenai kerjasama mesti tertakluk kepada daya maju komersial dan teknikal. Bagi tujuan projek-projek masa depan di Sarawak yang melibatkan rakan kongsi antarabangsa, PETRONAS akan bekerjasama dengan PETROS.
PMO juga berkata, PETRONAS dan PETROS hendaklah berusaha untuk terus bekerjasama memperincikan rangka kerja demi kepentingan negara mengikut prinsip komersial secara telus.
Potensi besar yang dapat diterokai secara menyeluruh dari kesepakatan ini mampu memperkukuhkan kepercayaan dan mengembalikan keyakinan para pelabur khususnya syarikat-syarikat antarabangsa di dalam sektor petroleum untuk memuktamadkan hala tuju pelaburan masing-masing di Malaysia."
https://www.bharian.com.my/berita/nasional/2025/05/1398636/kerajaan-persekutuan-sarawak-meterai-deklarasi-usahakan-minyak-dan,"Kerajaan Persekutuan, Sarawak meterai deklarasi usahakan minyak dan gas bersama","Oleh Latifah Arifin - Mei 21, 2025 @ 4:23pm","PUTRAJAYA: Kerajaan Persekutuan dan kerajaan Sarawak hari ini menandatangani deklarasi yang menandakan persefahaman Petroliam Nasional Berhad (PETRONAS) dan Petroleum Sarawak Berhad (PETROS) untuk mengusahakan kegiatan minyak dan gas secara bersama mengikut lunas peruntukan undang-undang Persekutuan dan negeri Sarawak.
Perdana Menteri, Datuk Seri Anwar Ibrahim, berkata melalui pemeteraian deklarasi itu, kedua-dua peruntukan berkenaan akan dihormati dengan dua entiti dalam industri minyak terbabit akan bergerak bersama demi kepentingan bersama.
""Alhamdulillah kita dapat selesaikan masalah yang timbul dan (menandatangani) deklarasi bersama yang akan membawa kepada persefahaman dan pendekatan bersama dengan Sarawak khasnya PETRONAS dan PETROS untuk mengusahakan (bersama) kegiatan minyak dan gas bagi kepentingan negara dan mengikut lunas peruntukan yang ada iaitu undang-undang Sarawak dan undang-undang Persekutuan.
""Kita akan hormati dua-dua peruntukan ini dan mereka akan bergerak bersama demi kepentingan negara dan Sarawak,"" katanya pada Majlis Menandatangani Pernyataan Bersama dan Sidang Media Bersama Premier Sarawak di Pejabat Perdana Menteri (PMO) , di sini, hari ini.
Yang turut hadir, Timbalan Perdana Menteri, Datuk Seri Fadillah Yusof; Menteri Kerja Raya, Datuk Seri Alexander Nanta Linggi; Ketua Setiausaha Negara, Tan Sri Shamsul Azri Abu Bakar; Menteri Telekomunikasi dan Utiliti Sarawak, Datuk Seri Julaihi Narawi dan Timbalan Menteri Utiliti (Sarawak Energy Berhad dan Petros), Datuk Ibrahim Baki.
Memperincikan mengenai deklarasi itu, Anwar berkata, peranan PETRONAS tidak tergugat, sebaliknya syarikat minyak dan gas negara itu meneruskan peranannya melalui kerjasama dengan PETROS.
""Persefahaman yang kita lakukan ini adalah bagi memastikan pergerakan PETRONAS diteruskan dan peranan PETROS di Sarawak diiktiraf dan kedua-duanya bekerja berganding bahu mengangkat martabat negara melalui industri minyak dan gas di peringkat hiliran, huluan dan beberapa kegiatan alternative energy (tenaga alternatif) yang dibicarakan.
""Sebagaimana turut dicatatkan (dalam deklarasi bersama) hasrat kita bersama adalah menjadikan Sarawak sebagai hab permulaan (industri minyak dan gas) bagi ASEAN.
""Bagi saya, pendekatan itu sangat realistik. Ia akan memberikan kemenangan kepada negara dan keberhasilan serta mengangkat kedudukan ekonomi Sarawak,"" katanya.
Tambahnya, dari segi prinsip, Kerajaan Persekutuan dan kerajaan Sarawak mempunyai kefahaman yang jelas mengenai kedua-dua akta yang berkait dengan aktiviti minyak dan gas di Sarawak iaitu Ordinan Pengagihan Gas 2016 (DGO) dan di peringkat Persekutuan melalui Akta Pembangunan Petroleum 1974 (PDA).
""Perkara ini sebenarnya dari segi prinsip sudah lama disepakati seperti mana saya dan Premier pernah berunding, sudah ada parameter yang jelas iaitu menerima PDA 1974 dan DGO 2016.
""Maknanya, keadaan terkini menuntut kita menerima kenyataan bahawa Sarawak berkembang lebih matang dan lebih punyai keupayaan, termasuk mendirikan syarikat minyak negeri yang punyai potensi besar,"" katanya.
Sementara itu, pada sidang media sama, Abang Johari turut merakamkan penghargaan kepada Perdana Menteri serta barisan kepemimpinan Kerajaan Persekutuan yang sentiasa mengambil berat dan cakna terhadap industri minyak dan gas negeri itu.
""Kita berterima kasih kepada Kerajaan Persekutuan kerana menunjukkan 'concern' terhadap Sarawak. Alhamdulillah, kita dapat selesai masalah yang timbul dan hari ini deklarasi bersama yang bawa persamaan dan pendekatan bersama antara Kerajaan Sarawak khasnya PETRONAS dan PETROS.
""Ia untuk kita usahakan bersama kegiatan minyak dan gas untuk kepentingan negara dan juga mengikut lunas peruntukan ada di antara udang-undang Sarawak dan Persekutuan,"" katanya.
Pertikaian antara Petroleum Sarawak Berhad dan PETRONAS bermula susulan tuntutan kerajaan Sarawak untuk menguasai sepenuhnya pengurusan sumber gas asli di negeri itu, seiring pelaksanaan DGO berkuat kuasa pada 1 Mac yang memberikan kuasa kawal selia kepada negeri.
PETROS, syarikat minyak milik kerajaan Sarawak, mendakwa PETRONAS tidak memiliki lesen sah di bawah ordinan itu untuk mengedarkan gas di negeri itu, sekali gus mencabar kesahihan Perjanjian Jualan Gas Sarawak (SGSA) bertarikh 30 Disember 2019.
Pada 15 Oktober 2024, PETROS memfailkan saman di Mahkamah Tinggi Kuching bagi mendapatkan pengisytiharan bahawa tuntutan jaminan bank RM7.95 juta oleh PETRONAS adalah tidak beretika, tidak sah dan oleh itu batal serta tidak mempunyai sebarang kesan undang-undang.
PETRONAS pula berpendirian haknya di bawah Akta Pembangunan Petroleum 1974 (PDA) mengatasi undang-undang negeri dan SGSA kekal sah dan boleh dikuatkuasakan.
Dalam afidavit difailkan pada 5 November 2024, PETRONAS menegaskan ia kekal sebagai agregator sah bagi bekalan gas asli di negara ini.
Pada 9 Mei lalu, dalam satu pertemuan rasmi, Anwar menyatakan beliau dan Abang Johari bersetuju untuk memuktamadkan prinsip asas kerjasama dalam masa terdekat."
https://www.bharian.com.my/berita/nasional/2025/05/1398634/jangan-terlalu-desperado-sehingga-melakukan-pembulian-fakta-ketua,"Jangan terlalu 'desperado' sehingga melakukan 'pembulian fakta', Ketua Cabang Tebrau tempelak Rafizi","Oleh Wartawan BH - Mei 21, 2025 @ 4:19pm","JOHOR BAHRU: Ketua Cabang PKR Tebrau, Prakash Maniam menyarankan Timbalan Presiden parti, Datuk Seri Rafizi Ramli supaya berhenti melakukan 'pembulian fakta' kerana terlalu 'desperado' mahu mempertahankan kuasa.
Beliau berkata, sebagai seorang menteri kanan kerajaan Persekutuan dan pemimpin nombor dua PKR, Rafizi seharusnya menyemak fakta sebelum 'menyerang' orang parti sendiri di khalayak ramai.
""Semalam Rafizi menyerang saya bukan orang Tebrau dan mempersoalkan kemenangan saya sebagai Ketua Cabang menewaskan dua Ahli Parlimen iaitu Ahli Parlimen Segamat dan Tebrau.
""Saya nak maklumkan kepadanya, saya adalah anak jati Tebrau. Lahir dan membesar di sini. Saya masuk PKR melalui Cabang Tebrau sebagai ahli sejak 2018, malah sebelum bertanding sebagai Ketua Cabang saya juga Naib Ketua Cabang PKR Tebrau untuk sesi 2022-2025.
""Saya cukup kecewa dan sedih apabila pemimpin seperti Rafizi menyerang ahli parti sendiri tanpa sebarang kepastian. Dahlah beliau tidak pernah turun padang dan jumpa akar umbi di sini dan hanya pandai jerit di atas pentas.
""Beliau tak kenal kami, kamilah suara akar umbi yang banyak bergerak di peringkat akar umbi untuk mendengar suara mereka dan membantu rakyat. Tolonglah hentikan fitnah, jangan tipu. Itu adalah dosa besar"", katanya dalam satu kenyataan hari ini.
Prakash berkata, PKR meraikan demokrasi dan setiap ahli mempunyai hak untuk bertanding.
""Jangan sesekali memperlekehkan kemampuan, kebolehan seseorang pemimpin di peringkat akar umbi yang bertanding di peringkat Cabang.
""Saya berharap ahli-ahli parti dapat menilai gerak 'manipulasi fakta' yang cuba digerakkan oleh Rafizi Ramli ketika musim pemilihan ini atas nama Hidupkan Idealisme Reformasi Dalam Ujian Kuasa (HIRUK).
""Perwakilan perlu bangkit dan menolak perbuatan fitnah seperti ini demi menjamin masa depan parti,"" katanya."
https://www.bharian.com.my/berita/nasional/2025/05/1398632/asean-2025-kehadiran-ramai-pemimpin-gcc-china-antara-sebab-kawalan,"ASEAN 2025: Kehadiran ramai pemimpin GCC, China antara sebab kawalan keselamatan peringkat tinggi perlu","Oleh Mohd Nasaruddin Parzi - Mei 21, 2025 @ 4:17pm","KUALA LUMPUR: Kehadiran ramai pemimpin dari negara Majlis Kerjasama Teluk (GCC) serta China antara sebab kawalan keselamatan peringkat tinggi perlu dilaksana khususnya di sekitar ibu negara.
Menteri Komunikasi, Datuk Fahmi Fadzil berkata, keputusan itu mendorong beberapa laluan terpaksa ditutup oleh Polis Diraja Malaysia (PDRM), selain 71 sekolah turut dibenar melaksana Pengajaran dan Pembelajaran di Rumah (PdPR).
Beliau akui wujud keluhan daripada kalangan ibu bapa mengenai hal penutupan itu, justeru majikan khususnya syarikat swasta adalah disaran untuk mengambil inisiatif sama dengan membenarkan pekerja mereka bekerja dari rumah.
""Saya mohon terutama syarikat swasta turut memberikan peluang kepada pekerja mereka untuk bekerja dari rumah. Perdana Menteri (Datuk Seri Anwar Ibrahim) sudah menyatakan agar syarikat swasta juga membenarkan pekerja mereka kerja dri rumah.
""Ini bukan peluang yang datang selalu. Sekretariat (Sidang Kemuncak ASEAN) dan Kementerian Luar tidak mudah untuk meyakinkan pemimpin negara ini (GCC dan China), selain usaha kita (sebagai Pengerusi ASEAN untuk mengukuhkan hubungan negara anggota,"" katanya pada sidang media di sini hari ini.
Terdahulu, beliau mengadakan lawatan meninjau persiapan Pusat Media sempena Sidang Kemuncak ASEAN ke-46 dijadual berlangsung di Pusat Konvensyen Kuala Lumpur (KLCC) bermula minggu ini.
Mengulas lanjut, Fahmi berkata, penganjuran kali ini juga berbeza dengan 10 tahun lalu, khususnya dari segi penyertaan pemimpin utama negara-negara ini.
""Pada waktu itu mereka (GCC) belum aktif dengan ASEAN. Pada masa itu, kita ada sidang hanya dengan China saja. Itu yang membezakan sidang kemuncak kali ini dan sebelumnya,"" katanya.
Kementerian Pendidikan (KPM) dalam kenyataan sebelum ini memaklumkan 71 sekolah di Kuala Lumpur dan Selangor diberi kebenaran untuk melaksanakan PdPR pada 26 hingga 28 Mei ini bersempena penganjuran Sidang Kemuncak ASEAN Ke-46.
KPM menasihati ibu bapa, penjaga, murid, guru dan warga sekolah terbabit untuk merujuk saluran rasmi sekolah masing-masing bagi mendapatkan maklumat lanjut berkenaan pelaksanaan PdPR.
Sidang Kemuncak ASEAN ke-46 yang berlangsung pada 26 dan 27 Mei ini di KLCC, menghimpunkan 10 pemimpin negara anggota blok itu, bagi membincangkan isu serantau serta memupuk kerjasama ekonomi, selain memperjuangkan prinsip keterangkuman dan kemampanan."
https://www.bharian.com.my/berita/nasional/2025/05/1398622/dr-ravigadevi-rakyat-malaysia-pertama-terpilih-sebagai-felo-di-royal,Dr Ravigadevi rakyat Malaysia pertama terpilih sebagai Felo di Royal Society,"Oleh Saadiah Ismail - Mei 21, 2025 @ 4:03pm","KUALA LUMPUR: Saintis negara, Dr Ravigadevi Sambanthamurthi mencatat sejarah apabila terpilih sebagai Felo di Royal Society iaitu akademi sains tertua dan paling berprestij di dunia.
Menteri Sains, Teknologi dan Inovasi, Chang Lih Kang, berkata ini kali pertama dalam sejarah sejak penubuhan Royal Society pada 1660 menyaksikan warganegara Malaysia dipilih menyertai badan berprestij itu.
Katanya, pemilihan Dr Ravigadevi sebagai Felo Malaysia pertama di Royal Society adalah detik yang membanggakan untuk negara.
""Pengiktirafan ini bukan saja satu pencapaian peribadi, malah mencerminkan aspirasi negara di bawah kerangka Malaysia MADANI, sebuah negara yang mengangkat kesejahteraan melalui ilmu dan memperjuangkan kemampanan melalui inovasi.
""Kementerian Sains, Teknologi dan Inovasi (MOSTI) akan terus memperkukuh ekosistem yang menyuburkan kecemerlangan, menyegerakan impak dan meletakkan Malaysia sebagai penyumbang yang disegani dalam landskap sains global,"" katanya.
Difahamkan Dr Ravigadevi akan dilantik secara rasmi sebagai Felo dalam satu majlis di London pada 11 Julai ini, di mana beliau akan menandatangani Charter Book Royal Society, sebuah rekod bersejarah yang mengandungi tandatangan tokoh-tokoh saintifik terkemuka sepanjang lebih tiga abad.
Royal Society ditubuhkan pada 1660, menghimpunkan saintis paling berpengaruh dalam sejarah termasuk Isaac Newton, Charles Darwin, Albert Einstein dan Stephen Hawking.
Tahun ini, lebih 90 individu dari beberapa negara seperti Malaysia, Singapura, Afrika Selatan, China dan Switzerland dipilih sebagai Felo Royal Society.
Di negara ini, Dr Ravigadevi juga dilantik sebagai Felo Akademi Sains Malaysia (ASM) pada 2010 dan kini menjadi Pengerusi Disiplin Sains Biologi, Pertanian dan Alam Sekitar serta Felo di World Academy of Sciences.
Antara pencapaian paling signifikannya ialah mengetuai pasukan penyelidik yang menyahkod genom kelapa sawit, satu penemuan saintifik penting yang diterbitkan dalam jurnal terkemuka Nature.
Penemuan itu membawa kepada penemuan gen SHELL yang menentukan hasil pengeluaran minyak.
Beliau juga menemui sebatian bioaktif bernilai tinggi dalam efluen kilang sawit, yang sebelum ini dianggap sisa pencemar dan membangunkan kaedah untuk mengekstrak sebatian ini, menukar aliran sisa kepada sumber bernilai serta menyokong ekonomi kitaran.
Sementara itu, Dr Ravigadevi, berkata beliau tidak melihat anugerah ini sebagai kejayaan peribadi, tetapi penghargaan kepada semua pasukan cemerlang yang pernah bekerjasama dengannya.
""Kemajuan sains bukan hasil kerja seorang Individu semata-mata, tetapi lahir daripada visi, dedikasi dan kerjasama.
""Ekosistem penyelidikan yang dinamik di Lembaga Minyak Sawit Malaysia (MPOB) dan rakan-rakan penyelidik menjadikan semua ini satu kenyataan,"" katanya.
Bagi Presiden ASM, Datuk Dr Tengku Mohd Azzman Shariffadeen, berkata pemilihan seorang rakyat Malaysia ke dalam badan berprestij itu menunjukkan peningkatan impak sumbangan saintifik negara di peringkat global.
""Lebih penting lagi, penyelidikan beliau bukan saja memajukan pemahaman saintifik, malah membawa manfaat ketara kepada masyarakat.
""Pemilihan Dr Ravigadevi sangat signifikan dalam meningkatkan keterbabitan saintis wanita dan pengiktirafan ini simbol kemajuan serta sumber inspirasi kepada saintis muda, khususnya wanita dan mereka yang dari negara membangun,"" katanya."
https://www.bharian.com.my/berita/nasional/2025/05/1398614/jangan-lihat-pihak-dedah-salah-laku-salah-guna-kuasa-sebagai-ancaman,"Jangan lihat pihak dedah salah laku, salah guna kuasa sebagai ancaman, musuh - EAIC","Oleh Farah Marshita Abdul Patah - Mei 21, 2025 @ 3:45pm","KUALA LUMPUR: Suruhanjaya Integriti Agensi Penguatkuasaan (EAIC) mengingatkan agensi penguatkuasaan tidak melihat pendedahan dibuat mengenai salah laku termasuk oleh saluran tidak rasmi seperti melalui Telegram sebagai ancaman atau musuh.
Sebaliknya Pengerusinya, Tan Sri Dr Ismail Bakar berkata pendedahan dibuat sepatutnya dilihat sebagai peluang kepada agensi penguatkuasaan terbabit untuk memperkukuh integriti dan keyakinan rakyat.
Memberi contoh, saluran Telegram 'Edisi Siasat' yang banyak membuat pendedahan mengenai agensi penguatkuasaan, beliau berkata EAIC memandang serius sebarang dakwaan membabitkan salah laku atau penyalahgunaan kuasa.
Tegas beliau, EAIC memandang serius sebarang dakwaan salah laku atau penyalahgunaan kuasa, serta akan bertindak ke atas aduan tidak kiralah sama ada ia dibuat melalui saluran rasmi mahupun tidak rasmi seperti 'Edisi Siasat'.
""Walaupun saluran seperti Telegram 'Edisi Siasat' tidak diklasifikasikan sebagai sumber aduan rasmi, maklumat dikongsi boleh menjadi pencetus kepada siasatan awal sekiranya mengandungi elemen kukuh dan munasabah.
""Dalam sesetengah keadaan, maklumat seperti ini boleh menjadi pencetus kepada tindakan siasatan awal.
""Di bawah Akta Suruhanjaya Integriti Agensi Penguatkuasaan 2009 [Akta 700], EAIC diberi kuasa untuk memulakan siasatan atas inisiatif sendiri, sekiranya suruhanjaya berpuas hati bahawa perkara itu mempunyai kepentingan yang signifikan kepada orang ramai, atau demi kepentingan awam untuk berbuat demikian,"" katanya kepada BH, hari ini.
Mengulas sikap agensi penguatkuasaan berhubung pendedahan dibuat saluran Telegram berkenaan, beliau berkata tindakan menyiasat dakwaan, sama ada benar atau palsu, menunjukkan komitmen kepada ketelusan dan reformasi institusi.
""Sekiranya dakwaan itu tidak berasas, siasatan boleh membersihkan nama baik agensi, namun jika terbukti wujud salah laku, tindakan susulan boleh diambil terhadap pihak terbabit.
""Pendekatan ini selaras dengan prinsip akauntabiliti dan tadbir urus yang baik,"" katanya.
Ismail berkata, EAIC mempunyai kuasa untuk menyiasat aduan salah laku yang diterima daripada orang ramai atau dirujukkan oleh mana-mana pihak.
Katanya, sekiranya maklumat itu menunjukkan wujudnya asas untuk disiasat, EAIC boleh memulakan tindakan.
Antara tindakan boleh diambil adalah melakukan siasatan secara proaktif atau menggesa individu tampil membuat aduan rasmi.
Tambahnya, EAIC bersedia menyantuni sebarang maklumat yang boleh membantu mempertingkat integriti agensi penguatkuasaan.
""EAIC menyeru kerjasama semua pihak untuk tampil ke hadapan bagi memastikan siasatan yang adil dan berasas dapat dijalankan,"" katanya."
https://www.bharian.com.my/berita/nasional/2025/05/1398606/sultan-nazrin-berkenan-rasmi-jpn-daerah-larut-matang-dan-selama,Sultan Nazrin berkenan rasmi JPN Daerah Larut Matang dan Selama,"Oleh BERNAMA - Mei 21, 2025 @ 3:25pm","TAIPING: Sultan Perak, Sultan Nazrin Shah berkenan berangkat merasmikan bangunan Jabatan Pendaftaran Negara (JPN) Daerah Larut Matang dan Selama, di sini hari ini.
Turut berangkat Raja Permaisuri Perak Tuanku Zara Salim, Raja Muda Perak Raja Jaafar Raja Muda Musa dan Raja Di Hilir Perak Raja Iskandar Dzurkarnain Sultan Idris Shah.
Keberangkatan tiba pasangan diraja itu disambut Menteri Besar, Datuk Seri Saarani Mohamad dan isteri Datin Seri Aezer Zubir serta Timbalan Menteri Dalam Negeri Datuk Seri Dr Shamsul Anuar Nasarah serta isteri Datin Seri Hamisah Hussin.
Sebaik Sultan Nazrin menyempurnakan gimik perasmian dan menandatangani plak, hadirin seterusnya dipersembahkan dengan persembahan montaj JPN.
Usai majlis perasmian itu, Sultan Nazrin dan Tuanku Zara berkenan melawat pameran evolusi JPN, ke majlis santapan serta melawat bangunan pejabat berkenaan sebelum berangkat pulang.
Terdahulu, Shamsul Anuar dalam sembah ucapannya berkata JPN Daerah Larut Matang dan Selama merupakan satu daripada 20 pejabat yang beroperasi di Perak.
Beliau berkata pejabat itu merupakan gabungan daripada pejabat asal yang beroperasi di bangunan Wisma Persekutuan Taiping sejak 1986 dan pejabat JPN Cawangan Kamunting yang beroperasi sejak 2004, dengan kedua-dua pejabat itu telah melalui proses rasionalisasi sebelum digabungkan.
Menurut Shamsul Anuar, bangunan pejabat dengan seni bina menarik dan berimej korporat berkenaan didirikan di kawasan seluas 40,468 meter persegi bagi memberi kemudahan lebih baik untuk rakyat dengan nilai RM10.5 juta melalui peruntukan Rolling Plan keempat Rancangan Malaysia ke-11.
""Berdasarkan laporan yang dikeluarkan oleh Jabatan Perangkaan Malaysia pada 2024, jumlah penduduk bagi kawasan Daerah Larut Matang dan Selama telah meningkat 14 peratus iaitu 313,400 orang berbanding 269,600 pada 2020.
""Projek pembinaan pejabat Jabatan Pendaftaran Negara Daerah Larut Matang dan Selama dimulakan pada 2 Sept 2021 dan telah siap sepenuhnya pada 22 April 2024,"" katanya.
Shamsul Anuar berkata Majlis Penyerahan Bangunan JPN Daerah Larut Matang dan Selama oleh pihak Jabatan Kerja Raya Perak kepada JPN telah diadakan pada 21 Mei tahun lalu dan mula beroperasi pada 4 Jun 2024.
Beliau berkata lokasi yang dipilih sangat strategik kerana berhampiran dengan Lebuhraya Utara-Selatan dan Lebuhraya Pesisiran Pantai Barat (WCE) serta faktor geografi.
""Pada 2024, JPN Daerah Larut Matang dan Selama telah menerima sebanyak 69,740 permohonan berbanding hanya 41,804 pada tahun sebelumnya.
""Peningkatan sebanyak 40 peratus ini membuktikan bahawa perancangan JPN menambah baik fasiliti untuk keselesaan rakyat adalah sebagai langkah yang tepat dalam menyampaikan perkhidmatan yang cekap dan efisien,"" katanya.
Kemudahan disediakan di bangunan pejabat JPN Daerah Larut Matang dan Selama antaranya ialah 93 lot parkir kereta, 25 lot parkir motosikal, tandas termasuk untuk orang kurang upaya, surau serta ruang menunggu dengan 132 tempat duduk dan sebuah bilik untuk upacara perkahwinan."
https://www.bharian.com.my/berita/nasional/2025/05/1398600/amk-perlu-keluar-dari-zon-selesa-lihat-luar-kerangka-semasa-adam,"AMK perlu keluar dari zon selesa, lihat luar kerangka semasa - Adam Adli","Oleh Mohamed Farid Noh - Mei 21, 2025 @ 3:07pm","JOHOR BAHRU: Ketua Angkatan Muda Keadilan (AMK), Adam Adli Abdul Halim mengingatkan anggota sayap PKR itu supaya keluar daripada zon selesa dan melihat luar daripada kerangka semasa demi memantapkan pasukan sekali gus menyokong kekuatan parti.
Beliau berkata, ia antara fokus dan hala tuju digariskan untuk Kongres Nasional AMK yang bermula esok.
Katanya, anggota AMK perlu melihat di luar daripada skop sedia ada dan memahami cabaran global dan juga kedudukan Malaysia dari segi geopolitik bagi memastikan sayap berkenaan bukan sahaja memahami denyut nadi rakyat, malah cakna isu semasa.
""Fokus dan hala tuju bagi Kongres Nasional AMK kali ini tentu sekali kita mahu mengajak semua anggota mencermati terutama sekali soal disiplin, organisasi, membentuk sikap kita sesuai sebagai sayap pemuda bagi sebuah parti yang sedang mentadbir negara.
""Kita juga harus tonjolkan keupayaan anggota-anggota AMK ini dalam membentuk pemikiran, idea dan dasar yang boleh menyumbang kepada pentadbiran negara itu sendiri.
""AMK perlu melihat di luar daripada kerangka semasa dan melihat di luar daripada skop sedia ada sekali gus keluar daripada zon selesa kita.
""Kita perlu peka dan mempunyai pandangan dunia, memahami cabaran-cabaran global dan juga kedudukan Malaysia dari segi geopolitik selain merapatkan ukhwah pasca pemilihan ini,"" katanya kepada NSTP.
Dianggarkan 3,000 perwakilan AMK dijangka hadir ke Perasmian Bersama Kongres Nasional AMK dan Wanita PKR, malam esok.
Kongres Nasional AMK bermula jam 1 petang esok dengan agenda Rapat AMK 2025 di Berjaya Waterfront Hotel, bagi memberi peluang kepada setiap calon bertanding pemilihan AMK memperkenalkan diri.
Ia akan disusuli Perasmian Bersama Kongres Nasional AMK dan Wanita PKR pada sebelah malam, di lokasi sama disusuli Kongres Nasional AMK 2025 dan pemilihan, keesokannya bermula 9 pagi hingga 6 petang.
Menyentuh ucapan dasarnya pada Kongres Nasional AMK 2025, Adam Adli yang juga Timbalan Menteri Belia dan Sukan berkata, beliau akan mengajak anggota AMK memperkukuh semula kekuatan dalaman sayap berkenaan.
Katanya, beliau juga akan mengiktiraf kerja keras dizahirkan setiap anggota AMK sejak daripada awal selain memberi tumpuan kepada isu-isu masyarakat.
""Sesuai persediaan kita berhadapan dengan Pilihan Raya Umum ke-16 (PRU16), kita harus ada solusi dan buah fikiran terhadap asas-asas yang masih lagi perlu diperjuangkan terutama soal pendidikan, akses kepada kesihatan, akses kepada pekerjaan, perumahan dan sebagainya.
""Saya juga mahu supaya golongan muda di luar sana memandang AMK sebagai pihak serta sebagai wadah yang mahu memperjuangkan suara mereka selain mengajak anak-anak muda di luar sana untuk beri tumpuan kepada literasi politik,"" katanya."
https://www.bharian.com.my/berita/nasional/2025/05/1398586/asean-2025-apa-yang-kita-tahu-mengenai-asean,ASEAN 2025: Apa yang kita tahu mengenai ASEAN,"Mei 21, 2025 @ 2:44pm","SEBAGAI salah satu negara pengasas ASEAN, Malaysia kembali memegang amanah besar – kali ini sebagai Pengerusi ASEAN 2025.
Bermula 23 hingga 27 Mei ini, Kuala Lumpur akan menjadi pentas utama Sidang Kemuncak ASEAN Ke-46, di mana pemimpin serantau berhimpun untuk mencorakkan hala tuju masa depan politik, ekonomi dan sosio-budaya Asia Tenggara.
Dalam dunia yang semakin kompleks, ASEAN bukan lagi sekadar blok serantau. Ia adalah kuasa pertengahan global yang memainkan peranan penting dalam kestabilan, integrasi ekonomi dan diplomasi global.
Mari kenali ASEAN dengan lebih dekat:
ASEAN atau Persatuan Negara-negara Asia Tenggara mula dibentuk pada 8 Ogos 1967 di Bangkok, Thailand. Penubuhan ASEAN ditandatangani melalui Deklarasi ASEAN (juga dikenali sebagai Deklarasi Bangkok) oleh lima negara pengasas iaitu Indonesia, Malaysia, Filipina, Singapura, dan Thailand."
https://www.bharian.com.my/berita/nasional/2025/05/1398566/peguam-persoal-kenapa-pamela-dipanggil-sprm-sehari-lebih-awal,Peguam persoal kenapa Pamela dipanggil SPRM sehari lebih awal,"Oleh Safeek Affendy Razali - Mei 21, 2025 @ 1:54pm","KUALA LUMPUR: Peguam mempersoalkan mengapa Datin Seri Pamela Ling Yueh dipanggil ke Suruhanjaya Pencegahan Rasuah Malaysia (SPRM) pada 9 April, iaitu sehari lebih awal daripada tarikh asal yang dijadualkan.
Peguam Sangeet Kaur Deo yang mewakili keluarga wanita itu, berkata tarikh 9 April itu juga adalah adalah hari Pamela dilaporkan hilang.
""Mengapa beliau (Pamela) diminta hadir sehari lebih awal? Adakah SPRM telah memaklumkan kepada polis mengenai siasatan agensi itu.
ADVERTISEMENT
""Jika SPRM percaya bahawa beliau mempunyai maklumat sensitif atau yang boleh mendakwa seseorang, adakah agensi itu telah memaklumkan kepada polis tentang siapa 'pihak yang berkepentingan' itu?"" katanya dalam kenyataan hari ini.
Sebelum ini, Mahkamah Tinggi telah memberikan kebenaran kepada Pamela untuk mencabar penahanan dan larangan perjalanannya oleh SPRM dan Jabatan Imigresen.
Hakim Amarjeet Singh membenarkan permohonan Pamela untuk mendapatkan kebenaran memulakan semakan kehakiman selepas mendengar hujahan pihak-pihak di dalam kamar beliau pada 19 Mei.
Hakim berpendapat bahawa terdapat isu yang wajar dibicarakan dalam permohonan tersebut.
Peguam Kanan Persekutuan, Mohd Faisal Md Noor, tidak membantah permohonan itu.
Sementara itu, peguam Pamela, Surendra Ananth, memberitahu bahawa pengurusan kes telah ditetapkan pada 3 Jun.
Pamela memfailkan permohonan kebenaran untuk semakan kehakiman pada 7 April, dua hari sebelum kehilangan beliau yang kemudian mendapat liputan meluas.
Pada 9 April, wanita kelahiran Sarawak itu dilaporkan hilang ketika dalam perjalanan ke ibu pejabat SPRM di Putrajaya selepas menaiki sebuah kenderaan e-hailing.
Satu laporan polis mengenai kehilangan beliau telah dibuat pada jam 3.02 petang pada hari sama.
SPRM sebelum itu telah mendapatkan waran tangkap terhadap Pamela pada 2 Disember tahun lalu daripada Mahkamah Majistret Putrajaya selepas beliau gagal mematuhi perintah hadir untuk sesi rakam keterangan bagi melengkapkan siasatan berkaitan pengubahan wang haram."
https://www.bharian.com.my/berita/nasional/2025/05/1398560/raptai-asean-gcc-jalan-sesak-akibat-ditutup,Raptai ASEAN-GCC: Jalan sesak akibat ditutup,"Oleh Ilah Hafiz Aziz - Mei 21, 2025 @ 1:38pm","KUALA LUMPUR: Beberapa jalan di sekitar ibu negara ditutup sempena raptai Sidang Kemuncak ASEAN-Majlis Kerjasama Teluk (ASEAN-GCC) 2025.
Antara jalan yang terbabit ialah Jalan Sultan Ismail, Jalan Kuching, Jalan Kinabalu, Jalan Damansara dan Jalan Tuanku Abdul Halim.
Difahamkan, anggota polis trafik mula melencongkan jalan berkenaan sekitar jam 9 pagi tadi.
Situasi itu menyebabkan kesesakan jalan berlaku di beberapa kawasan, namun ia masih terkawal dengan kehadiran anggota polis trafik di kawasan sekitar.
BH sebelum ini melaporkan, Polis Diraja Malaysia (PDRM) akan melaksanakan latihan simulasi sempena ASEAN-GCC 2025 selama dua hari bermula hari ini, membabitkan pergerakan konvoi pemimpin di sekitar ibu negara.
Dalam kenyataan hari ini, PDRM berkata, latihan itu akan dijalankan mengikut masa sebenar membabitkan laluan utama bagi raptai pergi dan balik, ke lokasi rasmi persidangan.
""Latihan esok membabitkan pergerakan konvoi negara ASEAN, manakala pada Khamis ini pula membabitkan negara GCC,"" kata kenyataan itu.
Antara laluan yang terbabit ialah dari hotel penginapan ke Pusat Konvensyen Kuala Lumpur (KLCC) antara jam 7.30 pagi hingga jam 9 pagi dari KLCC ke Istana Negara bagi majlis Santapan Diraja (jam 11.30 pagi hingga 1 tengah hari) dan dari hotel ke lokasi makan malam gala antara jam 6.30 petang hingga 8 malam."
https://www.bharian.com.my/berita/nasional/2025/05/1398544/agong-berkenan-berangkat-ke-lima25,Agong berkenan berangkat ke LIMA'25,"Oleh BERNAMA - Mei 21, 2025 @ 1:09pm","LANGKAWI: Yang di-Pertuan Agong Sultan Ibrahim berkenan berangkat ke Pameran Maritim dan Aeroangkasa Antarabangsa Langkawi (LIMA' 25) di Pusat Pameran Antarabangsa Mahsuri (MIEC) hari ini.
Ketibaan Seri Paduka Baginda pada 10.15 pagi disambut Menteri Pertahanan, Datuk Seri Mohamed Khaled Nordin dan Panglima Angkatan Tentera Jeneral, Datuk Mohd Nizam Jaffar.
Turut berangkat anakanda Seri Paduka Baginda, Tunku Temenggong Johor Tunku Idris Iskandar, Tunku Panglima Johor Tunku Abdul Rahman dan Tunku Putera Johor Tunku Abu Bakar.
Hadir sama Timbalan Menteri Pertahanan Adly Zaharim, Panglima Tentera Darat Jeneral Tan Sri Muhammad Hafizuddeain Jantan, Panglima Tentera Laut Laksamana Datuk Zulhelmy Ithnain dan Panglima Tentera Udara Jeneral Tan Sri Mohd Asghar Khan Goriman Khan.
Dalam lawatan itu, Sultan Ibrahim berkenan melawat Sapura Secured Technologies (SST), rerurai Tentera Udara Diraja Malaysia (TUDM), Tentera Laut Diraja Malatsia (TLDM) dan Kementerian Pertahanan Turkiye sebelum berangkat pulang kira-kira 11 pagi.
LIMA'25 adalah anjuran bersama Kementerian Pertahanan dan Global Exhibitions and Conferences Sdn Bhd (GEC) yang memberi penekanan pada inovasi serta peningkatan daya saing dalam kalangan pemain industri sejajar perkembangan teknologi semasa.
Bertemakan 'Inovasi Hari Ini Pencapaian Masa Hadapan', LIMA'25 berlangsung di Langkawi, Kedah dan adalah pameran terbesar dalam industri maritim dan aeroangkasa di Asia Tenggara sejak dianjurkan kali pertama pada 1991. – BERNAMA"
https://www.bharian.com.my/berita/nasional/2025/05/1398530/sarawak-dijangka-muktamadkan-pengambilan-maswings-menjelang-31,Sarawak dijangka muktamadkan pengambilan MASwings menjelang 31 Disember,"Oleh BERNAMA - Mei 21, 2025 @ 12:39pm","KUCHING: Sarawak dijangka memuktamadkan pengambilalihan MASwings Sdn Bhd menjelang 31 Disember tahun ini, sekali gus menandakan pencapaian penting kerajaan negeri dalam usaha memperkukuh hubungan udara serantau melalui syarikat penerbangannya sendiri, AirBorneo.
Timbalan Menteri Pengangkutan Sarawak, Datuk Dr Jerip Susil, berkata susulan pemeteraian Perjanjian Jual Beli (SPA) antara AirBorneo Holdings Sdn Bhd dan Malaysia Aviation Group (MAG) pada Februari lalu, kedua-dua pihak kini sedang berusaha memenuhi syarat terdahulu yang diperlukan sebelum urus niaga itu dapat diselesaikan.
""Ini termasuk mendapatkan kelulusan kawal selia daripada pihak berkuasa penerbangan utama seperti Pihak Berkuasa Penerbangan Awam Malaysia (CAAM), Suruhanjaya Penerbangan Malaysia (MAVCOM), Pertubuhan Penerbangan Awam Antarabangsa (ICAO), dan Persatuan Pengangkutan Udara Antarabangsa (IATA).
""Proses itu turut membabitkan pemindahan aset daripada MAG kepada AirBorneo dan persediaan bagi operasi peralihan yang lancar,"" katanya semasa sesi soal jawab di persidangan Dewan Undangan Negeri Sarawak hari ini.
Dr Jerip menjawab soalan daripada Datuk Seri Wong Soon Koh (GPS-Bawang Assan) yang ingin mengetahui sama ada proses pengambilalihan MASwings telah diselesaikan dan sama ada perubahan pemilikan itu akan menjejaskan operasi Perkhidmatan Udara Luar Bandar (RAS).
Beliau berkata, walaupun berlaku perubahan pemilikan, rangkaian RAS yang beroperasi untuk kawasan pedalaman serta kurang perkhidmatan di Sarawak dan Sabah dijangka mengekalkan jadual, kekerapan dan liputan sedia ada.
""Seluruh petugas MASwings akan dikekalkan dan pengalaman mereka memainkan peranan penting dalam mengekalkan kestabilan operasi serta kesinambungan perkhidmatan semasa dan selepas proses peralihan,"" katanya.
Menjawab soalan tambahan daripada Wong, Dr Jerip berkata, perjanjian interim RAS antara kerajaan Persekutuan dan MASwings Sdn Bhd yang ditandatangani pada 19 Disember 2024 akan terus berkuat kuasa hingga tamat tempoh pada 31 Disember 2025.
Sementara itu, Menteri Pengangkutan Sarawak, Datuk Seri Lee Kim Shin, berkata kerajaan negeri bersama dengan AirBorneo sedang berunding dengan Kementerian Pengangkutan (MOT), agensi Persekutuan berkaitan dan pihak berkepentingan utama lain bagi merangka terma dan syarat perjanjian RAS yang baharu.
Beliau berkata ini bagi memastikan perhubungan udara di kawasan luar bandar di Sarawak dan Sabah diteruskan tanpa gangguan.
""Perjanjian ini termasuk komitmen kerajaan Persekutuan untuk terus memberi subsidi kepada RAS kerana akan ada terma dan syarat baharu dengan AirBorneo,"" katanya ketika ditemui pemberita di luar persidangan."
https://www.bharian.com.my/berita/nasional/2025/05/1398528/kenakan-tarif-berat-ke-atas-panel-solar-malaysia-tiga-lagi-negara,"AS kenakan tarif berat ke atas panel solar Malaysia, tiga lagi negara","Oleh Reuters - Mei 21, 2025 @ 12:38pm","LOS ANGELES: Suruhanjaya Perdagangan Antarabangsa Amerika Syarikat (ITC) memutuskan bahawa pengeluar panel solar tempatan negara itu mengalami kerugian material atau terancam akibat lambakan import murah dari empat negara Asia Tenggara.
Keputusan undian 'setuju' oleh tiga ahli ITC itu membawa Amerika Syarikat (AS) selangkah lebih dekat ke arah mengenakan duti berat terhadap barangan terbabit.
Susulan keputusan berkenaan, Jabatan Perdagangan AS akan menguatkuasakan perintah pengenaan tarif balas dan anti lambakan ke atas produk solar yang diimport dari Malaysia, Thailand, Kemboja dan Vietnam, yang telah dimuktamadkan bulan lalu.
Kes ini menamatkan satu pertikaian perdagangan yang berlarutan selama setahun, di mana pengeluar AS menuduh syarikat-syarikat China membanjiri pasaran dengan barangan murah yang tidak adil dari kilang di Asia Tenggara.
Sejak itu, Presiden Donald Trump telah melaksanakan strategi menyeluruh untuk mengenakan tarif ke atas produk import bagi melindungi pengilang produk buatan tempatan.
Jabatan Perdagangan tidak boleh mengenakan tarif melainkan ITC mendapati industri domestik benar-benar terkesan atau terancam oleh pesaing luar negara yang menerima subsidi tidak adil serta melambakkan produk ke pasaran AS.
Hasil undian itu diumumkan dalam satu notis ringkas di laman web ITC. Tidak dinyatakan secara jelas bagaimana setiap pesuruhjaya mengundi.
Kes perdagangan ini dibawa tahun lalu oleh syarikat Korea, Hanwha Qcells, syarikat dari Arizona First Solar Inc, dan beberapa pengeluar kecil lain yang mahu melindungi pelaburan bernilai berbilion dolar dalam sektor pembuatan solar di AS.
""Undian hari ini membuktikan bahawa syarikat-syarikat yang berpangkalan di China telah melanggar undang-undang perdagangan dengan membanjiri pasaran AS dengan panel solar yang murah secara tidak adil, dilambakkan dan disubsidi.
""Mereka masih meneruskannya melalui pasaran pihak ketiga di seluruh dunia, sekali gus menggugat strategi industri AS dan menjejaskan pelaburan baharu,"" kata Tim Brightbill, peguam utama kepada kumpulan pemohon, American Alliance for Solar Manufacturing Trade Committee, dalam satu kenyataan.
""Keadaan ini tidak boleh dibiarkan. Industri Amerika yang sedang berkembang ini berhak – dan kini berpeluang – untuk bersaing secara adil,"" katanya.
Sebahagian besar panel solar yang dipasang di AS diimport dari Asia. Pada tahun 2022, undang-undang perubahan iklim yang diperkenalkan oleh bekas Presiden Joe Biden, Akta Pengurangan Inflasi, mewujudkan insentif cukai untuk pembuatan tenaga bersih.
Sejak itu, lebih 100 kilang panel solar telah diumumkan atau diperluas, menurut kumpulan perdagangan American Clean Power Association.
Namun begitu, satu lagi kumpulan perdagangan utama, Solar Energy Industries Association (SEIA) berkata, tarif baharu itu sebenarnya akan membebankan pengeluar domestik kerana meningkatkan kos bagi pembeli panel.
""Keputusan Suruhanjaya Perdagangan Antarabangsa AS ini amat membimbangkan bagi pengeluar solar Amerika dan industri solar secara keseluruhan,"" kata Presiden SEIA, Abigail Ross Hopper, dalam satu kenyataan.
""Penentuan muktamad oleh ITC ini menambah satu lagi lapisan tarif yang akan meningkatkan kos terhadap produk solar yang diperlukan oleh syarikat-syarikat Amerika untuk membina projek dan mengembangkan pembuatan domestik,"" tambahnya.
-Reuters"
https://www.bharian.com.my/berita/nasional/2025/05/1398507/9-tuntutan-sarawak-dalam-ma63-selesai-8-masih-dalam-rundingan,"9 tuntutan Sarawak dalam MA63 selesai, 8 masih dalam rundingan","Oleh Mohd Roji Kawi - Mei 21, 2025 @ 12:03pm","KUCHING: Lapan perkara di dalam Perjanjian Malaysia 1963 (MA63) masih dalam tumpuan utama perundingan lanjut kerajaan Sarawak bersama kerajaan Persekutuan.
Timbalan Menteri di Jabatan Premier Sarawak (Undang-Undang, MA63 dan Perhubungan Negeri-Persekutuan), Datuk Sharifah Hasidah Sayeed Aman Ghazali, berkata kerajaan Sarawak akan terus berhubung dengan kerajaan Persekutuan untuk memastikan semua hak yang termaktub di bawah MA63 dan Laporan Jawatankuasa Antara Kerajaan (IGC) serta Perlembagaan Persekutuan itu dipulihkan dan dihormati.
Beliau berkata, lapan perkara itu ialah cadangan menambah bilangan Ahli Parlimen Sabah dan Sarawak di Dewan Rakyat.
""Perkara kedua cadangan untuk meminda Perkara 25A (Pelancongan) dalam Senarai I (Persekutuan) kepada Senarai III
(Serentak), Jadual Kesembilan Perlembagaan Persekutuan.
""Perkara ketiga yang masih dalam rundingan berkaitan kesihatan iaitu memberi kuasa kepada Pengarah Kesihatan Sarawak untuk menjalankan fungsi di bawah Akta Perkhidmatan dan Penjagaan Kesihatan Swasta 1998 (Akta 586) dan isu-isu lain
mengenai pembangunan, penambahbaikan dan perancangan penjagaan kesihatan kemudahan di Sarawak,"" katanya.
Beliau berkata demikian ketika menjawab soalan lisan Lidam Assan (GPS-Katibas) mengenai status rundingan semasa MA63 untuk Sarawak pada Persidangan Dewan Undangan Negeri (DUN) Sarawak, hari ini.
Hasidah berkata, perkara keempat yang menjadi tumpuan kini ialah urusan berkaitan pendidikan seperti isu perjawatan, pelaksanaan mata pelajaran Sains, Teknologi, Kejuruteraan, dan Matematik (STEM) dalam Bahasa Inggeris dan penggunaan Bahasa Inggeris untuk Pendidikan Teknikal dan Vokasional dan Latihan (TVET).
""Kita juga mahu Jabatan Bekalan Air Luar Bandar Sarawak (JBALB) diiktiraf sebagai Jabatan Teknikal di bawah Arahan Perbendaharaan 182, manakala perkara keenam berhubung Perkara 112 Perlembagaan Persekutuan.
""Perkara ketujuh pula Borneonisasi Perkhidmatan Awam Persekutuan di Sarawak dan kelapan pembangunan kawasan sempadan Sabah-Sarawak-Kalimantan,"" katanya.
Beliau berkata, kerajaan Sarawak juga sedang giat meneruskan rundingan dua perkara yang dipersetujui pada dasarnya iaitu pemerkasaan pihak berkuasa kawal selia alam sekitar kepada Sarawak melalui Lembaga Sumber Asli dan Alam Sekitar
(NREB).
""Perkara kedua ialah Pindaan Perlembagaan Persekutuan berkaitan kuasa melantik Pesuruhjaya Kehakiman di Sarawak, yang mana kerajaan Sarawak mengemukakan draf cadangan untuk meminda Perkara 122AB daripada
Perlembagaan Persekutuan kepada Suruhanjaya Pelantikan Kehakiman,"" katanya.
Selain itu, beliau turut memaklumkan kepada DUN Sarawak sembilan perkara utama yang dirundingkan sebelum ini sudah dimuktamadkan sehingga Mei 2025 iaitu penyerahan pihak berkuasa kawal selia untuk Gas Petroleum Cecair (LPG) kepada Kerajaan Sarawak melalui PETROS; Pindaan Perkara 1(2) Perlembagaan Persekutuan untuk memulihkan status Sarawak dan Sabah sebagai rakan kongsi yang sama dalam pembentukan Malaysia selaras dengan MA63 dan pindaan kepada tafsiran istilah 'Persekutuan' di bawah Perkara 160(2) Perlembagaan Persekutuan, yang kini mengikut perlembagaan termasuk MA63 dan instrumen berkaitan seperti Laporan Jawatankuasa Antara Kerajaan (IGC) sebagai sebahagian daripada Perlembagaan Persekutuan.
""Perkara keempat yang sudah diselesaikan ialah pindaan kepada Perkara 161A untuk memberikan kuasa penuh kepada Sarawak untuk mentakrifkan istilah 'native' secara lebih menyeluruh dan secara inklusif, manakala yang kelima memperkasakan pengeluaran Lesen Perikanan Laut Dalam kepada Jabatan Perikanan Laut Sarawak dan Kementerian Industri Makanan, Komoditi dan Kemajuan Wilayah."
https://www.bharian.com.my/berita/nasional/2025/05/1398505/jambatan-sementara-runtuh-lagi-penduduk-angkat-motosikal-rentas,"Jambatan sementara runtuh lagi, penduduk angkat motosikal rentas Sungai Balar","Paya Linda Yahya - Mei 21, 2025 @ 11:59am","GUA MUSANG: Jambatan sementara yang dibina penduduk menggunakan besi terpakai dan kayu merentasi Sungai Balar di Pos Balar runtuh sekali lagi Ahad lalu.
Insiden itu menyebabkan penduduk Orang Asli yang ingin keluar ke bandar Gua Musang terpaksa bergotong royong mengangkat motosikal mereka merentasi sungai.
Pengerusi Jawatankuasa Pembangunan Keselamatan Kampung Orang Asli (JPKKOA), Hanan Anjang berkata jambatan sementara itu adalah yang kedua dibina penduduk secara bergotong royong.
""Sebelum ini kami menggunakan jambatan gantung besi yang runtuh akibat banjir pada penghujung Mac lalu. Selepas itu kami membina jambatan sementara yang menggunakan kayu, namun musnah akibat paras air yang tinggi.
""Dan kini selepas sebulan pembinaan jambatan kedua, ia juga musnah kerana paras air yang meningkat dan hujan lebat di kawasan pedalaman.
""Sebelum kejadian, pada petang Sabtu berlaku hujan lebat yang berterusan sejak 6 petang sehingga jam 1 pagi. Keesokan paginya penduduk tengok jambatan dah runtuh,"" katanya dihubungi.
Hanan berkata, ibu bapa kini tidak dapat menghantar anak mereka ke sekolah di Sekolah Kebangsaan (SK) Balar kerana perlu mengharung Sungai Balar.
Katanya, penduduk berharap jambatan baharu dapat disegerakan pembinaannya untuk keselesaan penduduk.
Sementara itu ADUN Galas, Mohd Syahbuddin Hashim berkata dia mengambil maklum keluhan penduduk dan berharap jambatan baharu dapat disegerakan pembinaannya.
Timbalan Pengarah JAKOA Kelantan dan Terengganu, Roslina Bun pula berkata jambatan terbabit dalam proses perolehan untuk lantik kontraktor bagi membina jambatan baharu."
https://www.bharian.com.my/berita/nasional/2025/05/1398498/jurang-gaji-permulaan-graduan-universiti-spm-semakin-mengecil,"Jurang gaji permulaan graduan universiti, SPM semakin mengecil","Oleh Mahanum Abdul Aziz - Mei 21, 2025 @ 11:51am","KUALA LUMPUR: Jurang gaji permulaan di antara graduan universiti dengan lepasan Sijil Pelajaran Malaysia (SPM) semakin mengecil, sekali gus menunjukkan kemerosotan pulangan pendidikan dalam pasaran pekerjaan sektor swasta negara ini.
Pulangan pendidikan merujuk kepada kelebihan gaji diperoleh individu berpendidikan tinggi berbanding mereka yang memiliki kelulusan yang lebih rendah.
Apabila pulangan ini menurun, ia menunjukkan pendidikan tinggi tidak lagi memberikan ganjaran kewangan seperti dahulu.
Laporan kajian oleh PNB Research Institute (PNBRI) mendapati median gaji permulaan pada 1997 menunjukkan pemegang ijazah pertama atau sarjana muda memperoleh gaji 2.7 kali ganda lebih tinggi berbanding lepasan SPM.
Namun, kadar itu menurun atau semakin mengecil kepada hanya 1.7 kali ganda sahaja pada 2022.
Menerusi laporan bertajuk Trend Gaji Permulaan di Malaysia: Pandangan daripada Pekerjaan Sektor Swasta (1997 hingga 2022) itu, PNBRI mendapati aliran penurunan gaji permulaan selepas pelarasan inflasi lebih ketara dalam kalangan lulusan pendidikan tinggi sepanjang 25 tahun lalu.
Antaranya, gaji permulaan median bagi pemegang ijazah sarjana mencatatkan penyusutan paling besar iaitu sebanyak 28 peratus atau 1.3 peratus setahun, manakala pemegang ijazah sarjana muda menurun 10 peratus atau 0.4 peratus setahun.
""Ini bermakna, graduan ijazah sarjana yang memasuki sektor swasta pada 2022, menerima gaji hampir satu pertiga lebih rendah berbanding rakan sejawat mereka pada 1997,"" kata PNBRI.
Kertas laporan itu disediakan oleh Farhana Roslan, Anis Farhana Amran dan Ahmad Farhan Roslan.
Laporan turut mendedahkan bahawa pelaksanaan gaji minimum berjaya mengurangkan ketidaksamaan gaji di antara peringkat pendidikan, terutama bagi pekerja berpendidikan rendah.
Sebagai contoh, gaji permulaan median lepasan Penilaian Menengah Rendah (PMR) meningkat sebanyak 89 peratus atau 2.6 peratus setahun, manakala lepasan SPM naik 44 peratus atau 1.5 peratus setahun dari 1997 hingga 2022.
Kesan ketara diperhatikan selepas 2013, iaitu tahun pertama gaji minimum diperkenalkan, apabila gaji lepasan PMR dan SPM mula meningkat selepas lebih sedekad kekal di bawah paras RM1,000.
Namun begitu, PNBRI menjelaskan bahawa walaupun gaji minimum menetapkan paras asas sara hidup, ia tidak cukup berkesan menangani jurang gaji mengikut kelayakan pendidikan, terutamanya apabila gaji graduan berkelayakan tinggi tidak meningkat seiring.
Gaji permulaan TVET
Dalam pada itu, lulusan Pendidikan dan Latihan Teknikal dan Vokasional (TVET) juga menunjukkan pertumbuhan gaji permulaan lebih baik berbanding laluan akademik biasa.
Pada 2012, pemegang diploma (akademik) memperoleh gaji 1.2 kali lebih tinggi berbanding pemegang Diploma Kemahiran Malaysia (DKM) Tahap 4 (diploma TVET).
Namun, pada 2022 gaji yang diperoleh pemegang Diploma TVET sudah setanding dengan pemegang diploma akademik.
Laporan PNBRI berdasarkan data daripada Kaji Selidik Gaji Persekutuan Majikan-Majikan Malaysia (MEF) itu mengesahkan bahawa secara umum, lebih tinggi kelayakan, lebih tinggi gaji permulaan.
Pemegang ijazah sarjana kekal menerima gaji paling tinggi, namun pertumbuhannya semakin perlahan.
Malah, pertumbuhan gaji tahunan paling tinggi dicatatkan pemegang diploma, diikuti pemegang ijazah pertama dan akhirnya sarjana.
""Secara purata, kadar pertumbuhan gaji permulaan median tahunan bagi pemegang sarjana adalah kurang daripada satu peratus setahun sebelum mengambil kira inflasi.
""Sebaliknya, pemegang sarjana muda mencatat pertumbuhan 1.8 peratus setahun, manakala pemegang diploma mencatat 2.1 peratus setahun,"" menurut laporan itu.
PNBRI menjelaskan bahawa apabila diselaraskan dengan inflasi, gaji permulaan bagi graduan pendidikan tinggi sebenarnya menurun - fenomena yang menunjukkan kemerosotan pulangan pendidikan atau education premium.
Kurang minat lanjut pelajaran
Justeru, kemerosotan ini perlu diberi perhatian, terutama apabila wujud tanda-tanda penurunan minat terhadap pendidikan tinggi dalam kalangan belia pasca pandemik.
Satu tinjauan pada 2023, mendapati hampir separuh (49 peratus) daripada 1,000 lepasan sekolah menengah berusia di antara 18 hingga 20 tahun tidak bercadang melanjutkan pelajaran.
""Kekurangan minat terhadap pendidikan tinggi, khususnya bidang Sains, Teknologi, Kejuruteraan dan Matematik (STEM) adalah satu tragedi kepada aspirasi Malaysia untuk menjadi negara ekonomi berpendapatan tinggi berasaskan pengetahuan,"" menurut laporan itu.
Sehubungan itu, PNBRI mencadangkan pelaksanaan Gaji Kehidupan Wajar sebagai satu pendekatan dasar yang wajar dipertimbangkan bagi memastikan taraf hidup mencukupi, khususnya bagi mereka yang memperoleh gaji minimum.
Selain itu, Dasar Gaji Progresif yang dirancang kerajaan juga dilihat sebagai langkah bermakna untuk menangani isu gaji yang tidak setimpal dengan kelayakan pendidikan."
https://www.bharian.com.my/berita/nasional/2025/05/1398491/gajah-masuk-sekolah-pula,Gajah masuk sekolah pula,"Oleh Paya Linda Yahya - Mei 21, 2025 @ 11:46am","GUA MUSANG: Kemunculan gajah liar di kawasan Sekolah Kebangsaan (SK) Chalil di Rancangan Kemajuan Tanah (RKT) Kesedar Chalil, di sini, semalam, menimbulkan kebimbangan guru dan penduduk.
Penduduk mendakwa ia adalah kejadian pertama tiga ekor gajah liar masuk ke kawasan sekolah itu.
Naib Yang Dipertua Persatuan Ibu Bapa dan Guru (PIBG) SK Chalil, Sa'rani Hassan, 64, berkata kini lebih 1,500 penduduk bimbang kerana kumpulan gajah berkenaan sering tampil di tempat terbuka.
Sebelum ini sudah lebih 10 kali gajah liar masuk ke kawasan kampung dan merosakkan tanaman yang diusahakan penduduk berhampiran rumah mereka.
""Gajah berkenaan dipercayai masuk ke kawasan perumahan guru jam pukul 3 pagi dan merosakkan pagar, pokok kelapa, sawit serta pisang di kawasan berhampiran.
""Pada pukul 6.30 pagi semalam ketika penduduk mahu menghantar anak ke sekolah, gajah berkenaan masih lagi berada di kawasan sekolah dan sedang memakan tanaman di kawasan berhampiran,"" katanya dihubungi hari ini.
Ketua Peneroka RKT Kesedar Chalil, Suhaimi Che Hamid, 54, berkata kemunculan gajah liar semakin kerap dan berharap PERHILITAN dapat mengatasi masalah itu secepat mungkin.
Sementara itu, Pengarah PERHILITAN Kelantan, Mohamad Hafid Rohani, ketika dihubungi memaklumkan pihaknya ada menerima aduan daripada penduduk berhubung kejadian itu."
https://www.bharian.com.my/berita/nasional/2025/05/1398489/sidang-dun-pulau-pinang-terowong-dasar-laut-pulau-pinang-masih,Sidang DUN Pulau Pinang: Terowong dasar laut Pulau Pinang masih relevan,"Oleh Siti Aminah Mohd Yusof - Mei 21, 2025 @ 11:43am","GEORGETOWN: Kerajaan Pulau Pinang optimis projek terowong dasar laut masih relevan dan mampu memberi impak positif kepada rakyat serta pembangunan negeri sekiranya projek itu menjadi kenyataan dan berjaya disiapkan kelak.
EXCO Infrastruktur, Pengangkutan dan Digital negeri, Zairil Khir Johari, berkata reka bentuk baharu projek itu adalah satu alternatif signifikan kepada kesinambungan dan hala tuju Projek Laluan Ketiga Pulau Pinang (3rd Link) demi kelangsungan pelaksanaannya.
Katanya, cadangan reka bentuk baharu projek terowong itu mempertimbangkan dan mengambil kira aspek kecekapan, kebolehlaksanaan, keberkesanan serta impaknya terhadap sosial dan alam sekitar.
""Cadangan reka bentuk baharu itu juga mampu menampung semua jenis kenderaan dan direka sebagai ikon baharu Pulau Pinang yang bukan sahaja (berfungsi) sebagai infrastruktur, malah daya tarikan pelancongan,"" katanya pada Sidang Dewan Undangan Negeri Pulau Pinang hari ini.
Zairil (DAP-Tanjung Bungah) berkata demikian ketika menjawab soalan bertulis Lee Khai Loon (PKR-Machang Bubok) mengenai kewajaran Consortium Zenith Construction Sdn Bhd masih diberi masa untuk menghasilkan reka bentuk baharu dan membuat kajian kebolehlaksanaan projek itu.
April tahun lalu, Ketua Menteri, Chow Kon Yeow, dilaporkan berkata, kerajaan negeri masih belum membuat keputusan berhubung cadangan projek terowong dasar laut yang menghubungkan Persiaran Gurney di bahagian pulau ke Bagan Ajam di Seberang Perai.
Katanya, kerajaan negeri masih perlu menunggu cadangan daripada Jawatankuasa Pemandu Pulau Pinang mengenai projek itu.
Zairil berkata, projek itu juga mampu mengurangkan kesesakan trafik teruk di Jambatan Pulau Pinang dan jalan-jalan akses yang berkaitan apabila aliran trafik tinggi dapat dihuraikan ke laluan terowong.
""Dengan tertumpunya trafik ke jajaran terowong ini, ia secara langsung memberi manfaat kepada pengguna dan menyokong pembangunan ekonomi yang lebih mampan di negeri ini,"" katanya.
Beliau berkata, kerajaan negeri masih optimis terhadap pelaksanaan projek berkenaan, namun pelaksanaan akhirnya bergantung kepada hasil kajian kebolehlaksanaan yang sedang dijalankan.
""Begitupun, berdasarkan Perjanjian 'Master Agreement' bersama kontraktor, kerajaan negeri berhak membuat keputusan sama ada untuk meneruskan projek ini atau tidak bergantung kepada hasil kajian kebolehlaksanaan,"" katanya.
Sebelum ini, media melaporkan Pelan Induk Pembangunan Suruhanjaya Pelabuhan Pulau Pinang (SPPP) diluluskan oleh Lembaga SPPP pada tahun lalu.
Bagaimanapun, cadangan pembesaran Pangkalan Kontena Butterworth Utara (NBCT) di bawah pelan induk itu dilaporkan akan membabitkan lokasi cadangan sedia ada untuk pembinaan terowong dasar laut.
Projek terowong dasar sepanjang 6.5 kilometer dan tiga jalan utama adalah salah satu projek yang terkandung dalam Pelan Pengangkutan Induk Pulau Pinang (PTMP) yang bernilai keseluruhan RM46 bilion.
Sebelum ini, terowong dasar laut itu adalah sebahagian daripada pakej projek bernilai RM6.3 bilion yang dicadangkan sebagai penghubung ketiga antara pulau dan tanah besar untuk mengurangkan kesesakan di Jambatan Pulau Pinang."
https://www.bharian.com.my/berita/nasional/2025/05/1398486/sidang-kemuncak-asean-mef-sokong-inisiatif-kerja-dari-rumah-saran,"Sidang Kemuncak ASEAN: MEF sokong inisiatif kerja dari rumah, saran perancangan teliti","Oleh BERNAMA - Mei 21, 2025 @ 11:32am","PUTRAJAYA: Persekutuan Majikan-Majikan Malaysia (MEF) menyambut baik langkah kerajaan membenarkan pekerja sektor awam dan swasta bekerja dari rumah (BDR) sempena Sidang Kemuncak ASEAN, namun mencadangkan pelaksanaannya diteliti secara menyeluruh.
Presidennya Datuk Dr Syed Hussain Syed Husman berkata inisiatif itu penting bagi memastikan pelaksanaan BDR tidak menjejaskan produktiviti syarikat, khususnya yang beroperasi di kawasan sekitar acara berprofil tinggi berkenaan.
""MEF berpandangan BDR dapat membantu mengurangkan kesesakan lalu lintas semasa program berlangsung, namun ia perlu dirancang secara teliti. Kerjasama antara kerajaan, majikan, pekerja dan kesatuan sekerja amat penting bagi memastikan pelaksanaan yang seimbang dan berkesan,"" katanya.
Menurut beliau, sebelum dasar BDR dilaksanakan, sesi libat urus bersama pihak berkepentingan, terutamanya sektor swasta dan pihak berkuasa tempatan, perlu diadakan bagi memastikan pelaksanaannya tidak menjejaskan produktiviti perniagaan.
Syed Hussain berkata pelaksanaan BDR dalam sektor swasta juga mungkin berdepan cabaran kerana tidak semua majikan memiliki sistem pengurusan kerja fleksibel yang berkesan.
""Sekiranya perniagaan tidak beroperasi secara fizikal, perusahaan kecil dan sederhana seperti restoran, pengangkutan dan perkhidmatan berhampiran kawasan perniagaan akan mengalami kerugian. Oleh itu, pelaksanaan BDR perlu diselaraskan dengan kapasiti dan keperluan setiap syarikat, termasuk dari segi teknologi, keselamatan data dan pemantauan prestasi pekerja,"" katanya.
Mengulas lanjut, beliau berkata keputusan kerajaan membenarkan BDR semasa sidang kemuncak menunjukkan pendekatan berhemah, sekali gus membuktikan pentadbiran kerajaan kekal berfungsi seperti biasa dengan hanya melakukan penyesuaian sementara demi kelancaran acara antarabangsa itu.
""Jika dilaksanakan dengan baik, inisiatif BDR boleh menjadi asas kepada pelaksanaan dasar kerja hibrid secara lebih meluas dalam sektor awam. Ini sejajar dengan trend global yang menekankan keseimbangan kerja dan kehidupan serta penggunaan teknologi bagi meningkatkan kecekapan perkhidmatan awam,"" katanya.
Pada 7 Mei lalu, Jabatan Perkhidmatan Awam (JPA) memaklumkan penjawat awam yang dijangka terkesan akibat kesesakan trafik sempena Sidang Kemuncak ASEAN Ke-46, yang akan bermula dengan mesyuarat pegawai kanan pada 23 Mei, disaran memohon pelaksanaan BDR.
Menurut JPA, selaras dengan komitmen Kerajaan MADANI untuk memperkukuh kesejahteraan rakyat dan kelangsungan perkhidmatan awam, pelaksanaan dasar BDR bagi penjawat awam akan terus dilaksanakan secara fleksibel, tertakluk kepada peraturan berkuat kuasa.
Ketua Pengarah Perkhidmatan Awam Tan Sri Wan Ahmad Dahlan Abdul Aziz pada 15 Mei, dilaporkan berkata beberapa kementerian, jabatan dan agensi kerajaan telah mula menerima permohonan BDR daripada penjawat awam.
Beliau bagaimanapun tidak menyatakan jumlah permohonan yang diterima, namun memaklumkan bahawa sebahagiannya telah diluluskan.
Sementara itu, Pengerusi Persatuan Penjawat Awam Kaum India Putrajaya (IMAIYAM) Dr Sathiskumar K Muthusamy berkata pendekatan BDR dapat memperkukuh keseimbangan kerja dan kehidupan penjawat awam serta menampilkan imej Malaysia sebagai negara yang menyokong amalan kerja moden, mesra keluarga dan berdaya tahan.
Mengulas persoalan sama ada pelaksanaan BDR akan menjejaskan produktiviti, Dr Sathiskumar yang juga Pegawai Perubatan Kanan di Unit Keselamatan dan Kesihatan Pekerjaan, Hospital Putrajaya berkata secara umumnya, penjawat awam kini lebih bersedia dan mahir dengan penggunaan sistem digital.
""Dalam beberapa kes, produktiviti meningkat kerana kurang gangguan seperti pembaziran masa dalam kesesakan lalu lintas. Ini sekali gus menjadikan pengurusan masa lebih fleksibel. BDR juga boleh menjadi peluang untuk membuktikan keupayaan bekerja secara fleksibel tanpa menjejaskan mutu perkhidmatan,"" katanya.
Sidang Kemuncak ASEAN Ke-46 akan bermula dengan mesyuarat peringkat pegawai-pegawai kanan pada 23 Mei, diikuti mesyuarat peringkat menteri pada 25 Mei, manakala mesyuarat ketua-ketua kerajaan akan bermula pada 26 Mei.
Tema 'Keterangkuman dan Kemampanan' diangkat sebagai asas penyatuan untuk penglibatan serantau dan global. Komitmen Malaysia adalah untuk memperkukuh pemusatan ASEAN, memupuk kerjasama ekonomi serta memperjuangkan prinsip keterangkuman dan kemampanan. – BERNAMA"
https://www.bharian.com.my/berita/nasional/2025/05/1398484/pemilihan-pkr-rafizi-pertahan-tindakan-lantang-bersuara,Pemilihan PKR: Rafizi pertahan tindakan lantang bersuara,"Oleh Mohamed Farid Noh - Mei 21, 2025 @ 11:31am","JOHOR BAHRU: Timbalan Presiden PKR, Datuk Seri Rafizi Ramli mempertahankan tindakannya yang lantang mengkritik parti sehingga digelar 'mulut longkang'.
Rafizi yang juga Menteri Ekonomi, berkata dengan tindakannya 'bermulut longkang' itulah membawa kejayaan kepada PKR sehingga berjaya menerajui kerajaan ketika ini.
Sehubungan itu, beliau membidas kritikan sesetengah pihak yang menganggapnya terlalu lantang bersuara mengenai isu dalaman parti selain isu kerajaan.
""Jangan lupa, masa saya jadi pembangkang dengan 'mulut longkang' inilah yang dedahkan skandal demi skandal, sehingga PKR akhirnya berjaya kini.
""Gelaran mulut longkang yang dilemparkan terhadap saya bukanlah sesuatu yang baharu, malah gaya penyampaian tegas dan terbuka inilah yang banyak membantu membongkar pelbagai skandal sebelum ini.
""Ketika saya dedahkan kelemahan kerajaan terdahulu, semua sokong, namun apabila saya terus dengan prinsip lantang bersuara demi kebenaran, kita bincang kelemahan sendiri, tiba-tiba ramai kritik tanya kenapa dedah isu dalaman parti,"" katanya ketika berucap pada Program Jelajah Hidupkan Idealisme Reformasi dalam Ujian Kuasa (HIRUK) terakhir, di sini, malam tadi.
Mengulas lanjut, Rafizi menegaskan tugas utama seorang ahli politik adalah berani melawan ketidakadilan, termasuk menegur kelemahan dalam kalangan pemimpin.
""Dalam parti ini, hati kita memang keras. Kita dibentuk untuk melawan. Tapi rakyat di luar tak fikir soal politik sangat. Mereka cuma kasihan tengok kita bila dikecam atau dipinggirkan,"" katanya.
Beliau turut berkongsi mesej yang diterima daripada penyokong yang mengikuti perjuangannya sejak pendedahan skandal National Feedlot Corporation (NFC).
""Ada yang hantar gambar saya pakai baju lokap, katanya dia simpati dan kagum dengan keberanian saya sejak dahulu. Saya baca mesej macam itu, kadang-kadang terdiam juga,"" katanya.
Rafizi turut menyeru supaya budaya politik yang matang dan terbuka terus dipupuk dalam kalangan pemimpin dan ahli parti demi kelangsungan perjuangan dan keyakinan rakyat terhadap PKR."
https://www.bharian.com.my/berita/nasional/2025/05/1398478/ribut-petir-landa-beberapa-negeri-hingga-1-tengah-hari,Ribut petir landa beberapa negeri hingga 1 tengah hari,"Oleh Muhammad Asyraff Hafizi - Mei 21, 2025 @ 11:18am","KUALA LUMPUR: Beberapa kawasan di utara dan pantai barat Semenanjung diramal mengalami ribut petir, hujan lebat dan angin kencang hingga jam 1.00 tengah hari ini, menurut amaran cuaca terkini dikeluarkan Jabatan Meteorologi Malaysia (MetMalaysia).
Dalam kenyataan jam 10.00 pagi tadi, MetMalaysia memaklumkan kawasan terbabit termasuk Perlis, beberapa daerah di Kedah iaitu Langkawi dan Kubang Pasu, serta Klang, Selangor.
Amaran ribut petir ini dikeluarkan apabila terdapat tanda-tanda menunjukkan hujan lebat berintensiti lebih 20 milimeter sejam yang hampir atau dijangka berlaku melebihi satu jam.
""Amaran ribut petir adalah amaran jangka pendek yang sah dalam tempoh tidak melebihi enam jam bagi satu-satu keluaran,"" katanya.
Orang ramai dinasihatkan untuk berwaspada dan mengambil langkah berjaga-jaga, terutamanya bagi mereka yang berada di kawasan terbuka, rendah dan berhampiran dengan sistem saliran, selain mengelakkan aktiviti luar sepanjang tempoh amaran berkuat kuasa.
Maklumat amaran cuaca terkini boleh diperoleh melalui aplikasi MyCuaca, laman web rasmi MetMalaysia, serta saluran media sosial agensi itu."
https://www.bharian.com.my/berita/nasional/2025/05/1398461/doktor-maleeq-rawat-pesakit-malam-malam-ditahan,Doktor Maleeq rawat pesakit malam-malam ditahan,"Oleh Safeek Affendy Razali - Mei 21, 2025 @ 10:33am","KUALA LUMPUR: Jabatan Imigresen menyerbu tiga klinik di sekitar Lembah Klang yang dikendalikan seorang lelaki warga Pakistan dipercayai tanpa tauliah dikenali sebagai 'Doktor' Maleeq, malam kelmarin.
Operasi pada jam 11.20 malam itu membabitkan serbuan di dua lokasi berasingan di Selangor iaitu di Shah Alam dan Sungai Buloh serta satu lagi di Jalan Ipoh, di sini.
Ketua Pengarah Imigresen, Datuk Zakaria Shaaban, berkata serbuan dibuat pegawai dan anggota dari Bahagian Perisikan Operasi Khas, Ibu Pejabat Imigresen Putrajaya, selepas menjalankan pemantauan dan risikan selama dua minggu hasil maklumat awam.
""Dalam operasi ini, enam individu berusia antara 23 dan 57 tahun termasuk lelaki dikenali sebagai Doktor Maleeq ditahan.
""Selain doktor Pakistan yang tidak bertauliah, turut ditahan adalah tiga wanita Myanmar berperanan sebagai pembantu klinik dan masing-masing seorang wanita warga Pakistan dan India.
""Hasil pemeriksaan mendapati 'doktor' lelaki warga Pakistan ini juga telah tinggal melebihi masa di negara ini,"" katanya dalam kenyataan hari ini.
Zakaria berkata, dua dari tiga wanita Myanmar yang bertugas sebagai pembantu perubatan didapati menyalahgunakan Pas Lawatan Kerja Sementara (PLKS) dan memiliki kad Suruhanjaya Tinggi Pertubuhan Bangsa-Bangsa Bersatu bagi Pelarian (UNHCR).
Tiga lagi wanita didapati tidak memiliki sebarang dokumen perjalanan atau pas yang sah untuk berada di negara ini.
""Kita telah menyita buku log pesakit, cop klinik, satu pasport Pakistan, satu pasport India, satu pasport Myanmar, peralatan perubatan, resit sijil sakit, telefon bimbit klinik dan baju pengamal perubatan untuk siasatan.
""Klinik yang beroperasi selama setahun itu dipercayai menggunakan doktor yang tidak bertauliah untuk melakukan pemeriksaan kesihatan pada waktu malam sahaja.
""Bayaran yang dikenakan untuk setiap pesakit warganegara asing adalah RM90 dan hanya boleh dilakukan secara dalam talian,"" katanya.
Semua suspek ditahan di Depoh Imigresen KLIA untuk siasatan lanjut di bawah Akta Imigresen 1959/63 dan Peraturan-peraturan Imigresen 1963.
""Sementara itu, seorang lelaki warga tempatan dan seorang wanita warga Filipina telah diberi notis untuk hadir memberi keterangan bagi membantu siasatan,"" katanya."
https://www.bharian.com.my/berita/nasional/2025/05/1398455/enam-lebuh-raya-25-jalan-utama-di-lembah-klang-ditutup-sempena-asean,"Enam lebuh raya, 25 jalan utama di Lembah Klang ditutup sempena ASEAN","Oleh BERNAMA - Mei 21, 2025 @ 10:22am","KUALA LUMPUR: Enam lebuh raya dan 25 jalan utama sekitar Lembah Klang akan ditutup secara berperingkat bermula Jumaat hingga 28 Mei ini bagi memastikan kelancaran trafik sempena Sidang Kemuncak ASEAN.
Pengarah Jabatan Siasatan Jenayah Trafik Bukit Aman Datuk Seri Mohd Yusri Hassan Basri berkata jalan yang ditutup termasuk laluan ke Lapangan Terbang Antarabangsa Kuala Lumpur (KLIA) dan Subang, Pusat Konvensyen Kuala Lumpur (KLCC) Istana Negara serta laluan ke hotel penginapan.
Senarai laluan yang ditutup adalah seperti berikut:
Tarikh: Jumaat hingga 26 Mei (7 pagi hingga selesai ketibaan delegasi secara berperingkat)
- Lebuh KLIA
- Lebuhraya Utara-Selatan Hubungan Tengah (ELITE) (KLIA-Putrajaya)
- Lebuhraya Baru Lembah Klang (NKVE) (Subang-Jalan Duta)
- Lebuhraya Koridor Guthrie (GUTHRIE)
- Lebuhraya Utara-Selatan (PLUS) (Sg Buloh-Jalan Duta)
- Lebuhraya Maju (MEX)
- Lebuhraya Kuala Lumpur-Seremban (Sungai Besi-Pusat Bandar)
- Lingkaran Putrajaya
- Jalan Istana
- Jalan Damansara
- Jalan Tun Razak
- Jalan Ampang
- Jalan Sultan Ismail
- Jalan Bukit Bintang
- Jalan Imbi
- Jalan Parlimen
- Jalan Kuching.
Tarikh: 26 Mei (8 pagi hingga selesai ketibaan, 5.30 petang hingga selesai ketibaan, dan 7 petang hingga ketibaan)
- Persimpangan Jalan Ampang-Jalan P. Ramlee
- Persimpangan Jalan Sultan Ismail-Jalan P. Ramlee
- Persimpangan Jalan Perak-Jalan P. Ramlee
- Persimpangan Jalan Perak-Jalan Pinang
- Persimpangan Jalan Stonor-Jalan Kia Peng
- Persimpangan Jalan dan Stonor-Persiaran KLCC.
Tarikh: 27 Mei (8 pagi hingga 10.30 pagi)
- Persimpangan Jalan Ampang-Jalan P. Ramlee
- Persimpangan Jalan Sultan Ismail-Jalan P. Ramlee
- Persimpangan Jalan Perak-Jalan P. Ramlee
- Persimpangan Jalan Perak-Jalan Pinang
- Persimpangan Jalan Stonor-Jalan Kia Peng
- Persimpangan Jalan Stonor-Persiaran KLCC.
Tarikh: 27 Mei (11.45 pagi hingga 1 petang)
- Sepanjang Jalan Tun Razak
- Sepanjang Jalan Mahameru
- Sepanjang Jalan Sultan Abdul Halim
Tarikh: 27 Mei (1.45 petang hingga 3 petang)
- Sepanjang Jalan Parlimen-Jalan Kuching
- Sepanjang Jalan Sultan Ismail
- Persimpangan Jalan Sultan Ismail-Jalan P. Ramlee
- Persimpangan Jalan Perak-Jalan P. Ramlee
- Persimpangan Jalan Perak-Jalan Pinang
- Persimpangan Jalan Stonor-Jalan Kia Peng
- Persimpangan Jalan Stonor-Persiaran KLCC.
Tarikh: 28 Mei (8 pagi)
- Lebuh KLIA
- Lebuhraya ELITE (KLIA -Putrajaya)
- Lebuhraya NKVE (Subang–Jalan Duta)
- Lebuhraya GUTHRIE
- Lebuhraya PLUS (Sg Buloh-Jalan Duta)
- Lebuhraya MEX
- Lebuhraya KL-Seremban (Sg Besi- Pusat Bandar)
- Lingkaran Putrajaya
- Jalan Istana
- Jalan Damansara
- Jalan Tun Razak
- Jalan Ampang
- Jalan Sultan Ismail
- Jalan Bukit Bintang
- Jalan Imbi
- Jalan Parlimen
- Jalan Kuching
Mohd Yusri berkata penutupan akan dilakukan secara berkala, dengan setiap penutupan akan dilakukan dalam tempoh 30 minit bagi membolehkan konvoi atau motoked peserta dan tetamu persidangan dari setiap negara tiba ke destinasi.
Beliau menasihatkan orang ramai supaya tidak meletakkan kenderaan sesuka hati di sepanjang jalan yang akan terlibat dalam penutupan bagi memastikan kelancaran trafik.
""Tindakan penguatkuasaan terhadap kenderaan yang diletakkan di sepanjang jalan yang ditutup akan dilakukan, termasuk menundanya ke tempat selamat,"" katanya.
Selain itu, beliau berkata kenderaan perdagangan dan kenderaan berat juga tidak dibenarkan memasuki pusat bandar dari 6.30 pagi hingga 7.30 pagi dan 4.30 petang bermula hari ini hingga 28 Mei.
Raptai polis pada Rabu dan Khamis
Polis Diraja Malaysia (PDRM) akan melaksanakan latihan simulasi sempena Sidang Kemuncak ASEAN-Majlis Kerjasama Teluk (ASEAN-GCC) 2025 selama dua hari bermula esok, membabitkan pergerakan konvoi pemimpin di sekitar ibu negara.
Dalam kenyataan hari ini, PDRM memaklumkan latihan itu akan dijalankan mengikut masa sebenar membabitkan laluan utama bagi raptai pergi dan balik, ke lokasi rasmi persidangan.
""Latihan pada 21 Mei membabitkan pergerakan konvoi negara-negara ASEAN, manakala 22 Mei melibatkan negara-negara GCC,"" menurut kenyataan itu.
Antara laluan yang terbabit ialah dari hotel penginapan ke Pusat Konvensyen Kuala Lumpur (KLCC) antara 7.30 pagi hingga 9 pagi, dari KLCC ke Istana Negara bagi majlis Santapan Diraja (11.30 pagi hingga 1 tengah hari) dan dari hotel ke lokasi makan malam gala antara 6.30 petang hingga 8 malam. – BERNAMA"
https://www.bharian.com.my/berita/nasional/2025/05/1398449/rakyat-malaysia-harap-isu-iklim-digitalisasi-dibincang-pada-sidang,"Rakyat Malaysia harap isu iklim, digitalisasi dibincang pada Sidang Kemuncak ASEAN","Oleh BERNAMA - Mei 21, 2025 @ 10:08am","PUTRAJAYA, 21 Mei (Bernama) – Menjelang Sidang Kemuncak ASEAN ke-46 yang dijadual berlangsung beberapa hari sahaja lagi, rakyat Malaysia berharap isu perubahan iklim, jurang digitalisasi dan keselamatan makanan diberi tumpuan oleh para pemimpin rantau itu.
Petugas Pusat Strategi dan Perhubungan Korporat Universiti Putra Malaysia (UPM) Noor Eszereen Juferi, 44, berkata harapan tersebut sejajar dengan komitmen ASEAN untuk membina sebuah rantau yang lebih inklusif dan mampan.
""Isu perubahan iklim dan jurang digital, khususnya dalam kalangan komuniti pedalaman, masih menjadi cabaran besar. Harapan saya ialah Malaysia dapat memainkan peranan utama dalam memperkukuh kerjasama serantau berkaitan keselamatan makanan, krisis iklim dan pemerkasaan digital,"" katanya kepada Bernama.
Beliau turut berharap agar Sidang Kemuncak ASEAN 2025 akan membincangkan lebih banyak inisiatif yang memberi tumpuan kepada peluang ekonomi dan pekerjaan, terutama untuk generasi muda melalui sektor pendidikan, pelancongan dan pembangunan bakat.
Senada dengan beliau, Angel Ng, 42, berpendapat ASEAN harus memanfaatkan kelebihan yang dimiliki seperti kekayaan sumber semula jadi dan kepelbagaian budaya sebagai daya tarikan pelancongan untuk manfaat bersama negara-negara anggotanya.
– LAGI
ASEAN-RAKYAT 2 PUTRAJAYA
Katanya perkara ini dapat dicapai melalui semangat kejiranan ASEAN yang menekankan sokongan antara satu sama lain.
""Bersama-sama, kita mampu membina ASEAN yang lebih kukuh, hijau dan bersatu,"" kata penjawat awam itu.
Roznah Abdul Jabbar, 44, pula berkata usaha mengecilkan jurang pembangunan antara negara anggota amat penting bagi memastikan kemakmuran, keselamatan dan kemajuan rantau ini dapat dinikmati secara menyeluruh.
Katanya kerjasama erat dalam kalangan negara anggota ASEAN untuk mencapai kestabilan politik, meningkatkan perdagangan dan menggalakkan pelancongan serantau perlu terus diperkukuh kerana terbukti mampu merancakkan ekonomi rantau ini.
""Sebagai rakyat Malaysia, saya ingin melihat lebih banyak peluang perniagaan dan pelaburan hasil daripada pasaran pengguna yang lebih luas dan ekonomi yang pelbagai. Begitu juga dengan kemudahan perjalanan untuk kerjaya dan pekerjaan rentas sempadan,"" katanya.
– LAGI
ASEAN-RAKYAT 3 (AKHIR) PUTRAJAYA
Bagi Lacey Elizabeth Stanely, 44, negara-negara ASEAN perlu bekerjasama dalam memperkukuh ekonomi, meningkatkan mobiliti dan pendidikan, serta memperluas akses kepada pelbagai peluang serantau yang mampu mewujudkan persekitaran pertumbuhan jangka panjang.
""Saya berharap ASEAN tahun ini dan pada masa akan datang menjadi sebuah rantau yang menekankan perpaduan serta integrasi serantau yang lebih kukuh, pertumbuhan ekonomi yang mampan dan inklusif, transformasi digital serta tindakan iklim yang komprehensif.
""Selain itu, kerjasama dalam bidang kesihatan dan kesiapsiagaan menghadapi pandemik juga perlu dipertingkatkan, dengan ASEAN yang berorientasikan rakyat agar manfaat integrasi dapat dirasai oleh semua lapisan masyarakat,"" kata Pegawai Bomba Kanan itu.
Sidang Kemuncak ASEAN Ke-46 akan bermula dengan mesyuarat peringkat pegawai kanan pada 23 Mei, diikuti mesyuarat peringkat menteri pada 25 Mei, manakala mesyuarat ketua-ketua kerajaan akan bermula pada 26 Mei.
Tema 'Keterangkuman dan Kemampanan' diangkat sebagai asas penyatuan untuk penglibatan serantau dan global. Komitmen Malaysia adalah untuk memperkukuh pemusatan ASEAN, memupuk kerjasama ekonomi serta memperjuangkan prinsip keterangkuman dan kemampanan.
– BERNAMA
TAG: ASEAN, rakyat, harapan, kelestarian, keterangkuman, pengerusi"
https://www.bharian.com.my/berita/nasional/2025/05/1398445/sidang-kemuncak-asean-medan-angkat-agenda-baharu-keamanan-serantau,Sidang Kemuncak ASEAN medan angkat agenda baharu keamanan serantau,"Mei 21, 2025 @ 9:55am","Konflik antara India dan Pakistan yang mendorong berbalas serangan menerusi operasi ketenteraan pada awal bulan ini mula reda selepas gencatan senjata ditandatangani. Namun, kedua-dua negara masih saling tuduh menuduh berlaku pencabulan terhadap perjanjian itu.
Pada masa sama, pakar keselamatan dan geopolitik antarabangsa membangkitkan kebimbangan betapa konflik India-Pakistan mungkin berlarutan jika tiada komitmen bersama jangka panjang untuk menamatkan pertelingkahan.
Bahkan wujud kebimbangan antarabangsa kemungkinan tercetus perang nuklear antara dua negara sehingga mengheret dunia ke dalam kancah peperangan yang tidak sewajarnya pada era digital ini.
Walaupun kedua-dua negara menandatangani Deklarasi Lahore bagi mengelakkan konfrontasi nuklear, insiden serangan pada 22 April lalu yang membayangi konflik itu menjadi satu ancaman besar kepada keamanan di rantau itu dan negara Asia lain.
Bagi Malaysia dan negara ASEAN, konflik India-Pakistan harus menjadi cermin untuk memperkukuh usaha mencegah konflik, terutama di rantau ini yang mempunyai kepelbagaian agama, etnik dan sejarah penjajahan hampir serupa.
Provokasi atau konfrontasi sama ada melalui kenyataan berunsur ekstremisme, tindakan ketenteraan, mahupun manipulasi sentimen kaum dan agama perlu dielakkan kerana ia mampu menjadi pencetus kepada pertikaian lebih besar dan tidak terkawal.
Kini, rantau ASEAN turut tidak terlepas daripada menjadi medan percaturan politik dan ekonomi kuasa besar khasnya antara Amerika Syarikat (AS) dan China.
Jika tidak dibendung, ia mampu mewujudkan episod konflik baharu berpanjangan seperti perang Russia dan Ukraine. Perang bukan sahaja menjejaskan nyawa dan kestabilan sosial, tetapi memberi kesan besar terhadap ekonomi dan geopolitik.
Perang menjejaskan keyakinan pelabur, meruntuhkan infrastruktur, memutuskan rantaian bekalan dan menekan nilai mata wang. Ia juga menjejaskan perdagangan rentas sempadan dan boleh menular menjadi krisis kemanusiaan, seperti berlaku di Asia Barat.
Hakikatnya, dalam perang, yang menang jadi arang, kalah jadi abu. Mujur juga Malaysia dan ASEAN memiliki banyak persamaan dalam membina dasar hubungan luarnya sehingga berjaya mewujudkan keamanan, kestabilan dan kemakmuran bersama di sebalik kepelbagaian.
Namun kita tidak boleh leka. ASEAN perlu terus memperkukuh inisiatif keamanan melalui Zon Keamanan, Kebebasan dan Berkecuali (ZOPFAN) serta Perjanjian Zon Bebas Senjata Nuklear Asia Tenggara (SEANWFZ). Ini mencerminkan komitmen menjadikan Asia Tenggara rantau bebas konflik dan campur tangan kuasa besar luar.
Komitmen ini disokong Piagam ASEAN dan Piagam Pertubuhan Bangsa-Bangsa Bersatu (PBB) yang menegaskan pentingnya penyelesaian secara damai dan penolakan terhadap kekerasan dalam hubungan antarabangsa.
ASEAN perlu terus memperkukuh mekanisme diplomatik dan keselamatan kolektif bagi menghadapi sebarang kemungkinan. Kepengerusian ASEAN Malaysia 2025 dan Sidang Kemuncak ASEAN ke-46 minggu depan adalah batu loncatan penting mencorak keamanan rantau ini.
Iktibar daripada konflik terbaharu di India-Pakistan seharusnya membuka mata Malaysia dan ASEAN bahawa keamanan perlu dijaga, dipertahan dan dibina bersama dengan tanggungjawab."
https://www.bharian.com.my/berita/nasional/2025/05/1398433/sabah-hargai-jasa-tun-ahmadshah-hajiji,Sabah hargai jasa Tun Ahmadshah - Hajiji,"Oleh Izwan Abdullah - Mei 21, 2025 @ 9:10am","KOTA KINABALU: Kerajaan Sabah menyifatkan bekas Yang Dipertua Negeri Sabah, Tun Ahmadshah Abdullah banyak berjasa kepada negeri itu, terutama ketika berkhidmat sebagai penjawat awam negeri.
Ketua Menteri, Datuk Seri Hajiji Noor, berkata Tun Ahmadshah pernah memegang pelbagai jawatan sebelum bersara pada 8 Disember 2002 dan dilantik sebagai Tuan Yang Terutama (TYT) Yang Dipertua Negeri Sabah Kesembilan pada 1 Januari 2003.
""Jasa Tun amat besar kepada negeri ini, terutama ketika berkhidmat sebagai penjawat awam. Semoga roh Allahyarham dicucuri rahmat dan ditempatkan dalam kalangan orang beriman,"" katanya dalam ucapan takziah beliau kepada keluarga Allahyarham, hari ini.
ADVERTISEMENT
Tun Ahmadshah, 79, dilaporkan meninggal dunia di Hospital KPJ Kota Kinabalu pada jam 8.45 malam tadi.
Beliau dilantik sebagai TYT pada 1 Januari 2003 dan berkhidmat hingga 31 Disember 2010, sebelum digantikan Tun Juhar Mahiruddin.
Sebelum itu, Tun Ahmadshah memegang jawatan sebagai Timbalan Setiausaha Kerajaan Negeri Sabah sehingga bersara pada 8 Disember 2002.
Allahyarham juga pernah memegang jawatan lain antaranya Pengarah Perjawatan Negeri Sabah, Ketua (Bahagian Hal Ehwal Dalaman dan Penyelidikan) Jabatan Ketua Menteri Sabah serta Setiausaha Majlis Ugama Islam Sabah (MUIS).
Beliau berkhidmat dalam perkhidmatan awam sejak 1968.
Allahyarham yang dilahirkan di Inanam, dekat sini, pada 9 Disember 1946 meninggalkan empat anak manakala isterinya, Toh Puan Dayang Masuyah Awang Japar meninggal dunia pada 2020.
Kerajaan negeri mengumumkan hari ini sebagai tempoh berkabung rasmi dan bendera Sabah dikibarkan separuh tiang sebagai penghormatan terhadap Allahyarham Tun Ahmadshah.
Jenazah Allahyarham dijangka dibawa ke Masjid Negeri Sabah untuk penghormatan terakhir bermula jam 10 pagi ini sebelum disolatkan selepas zohor nanti dan kemudian dibawa ke Tanah Perkuburan Islam Kampung Inanam Laut, dekat sini untuk pengebumian."
https://www.bharian.com.my/berita/nasional/2025/05/1398427/tiga-gajah-naik-minyak-pijak-vios-selepas-kenderaan-belakang,"Tiga gajah naik minyak, pijak Vios selepas kenderaan belakang bunyikan hon - Polis","Oleh Muhammad Zulsyamini Sufian Suri - Mei 21, 2025 @ 8:55am","GERIK: Kejadian sekumpulan gajah mengamuk sehingga merosakkan kenderaan dekat Sungai Lebey berhampiran Tugu Peringatan Jalan Raya Timur Barat (JRTB) Gerik-Jeli, dekat sini, malam tadi dipercayai disebabkan terdapat bunyi hon dari kenderaan lain.
Ketua Polis Daerah Gerik, Superintendan Zulkifli Mahmood, berkata dalam kejadian itu, seorang lelaki berdepan detik cemas apabila kereta dipandunya diserang sekumpulan gajah liar terbabit.
Katanya, setibanya di lokasi kejadian, mangsa berusia 39 tahun yang memandu Toyota Vios memberhentikan kenderaannya apabila mendapati sekumpulan gajah sedang melintas jalan sebelum hon dibunyikan oleh kenderaan yang berada di belakangnya.
Pemandu kereta terbabit bagaimanapun tidak cedera kerana sempat menyelamatkan diri keluar dari keretanya.
""Pengadu (mangsa) memberhentikan kereta dan mematikan lampu, namun terdengar bunyi hon kenderaan dari arah belakang sebelum tiga ekor gajah tiba-tiba menghampiri keretanya.
""Pemandu dalam keadaan panik sempat keluar dari kereta untuk menyelamatkan diri. Sesudah kawanan gajah terbabit beredar, pengadu hadir ke balai polis untuk membuat aduan,"" katanya dalam kenyataan hari ini.
Akibat serangan gajah berkenaan, kereta pengadu rosak pada bahagian hadapan dan belakang selain pada sisi kanan dan kiri.
Zulkifli menasihati pengguna jalan agar lebih berhati-hati dan mematuhi nasihat pihak berkuasa antaranya agar tidak membunyikan hon atau menggunakan lampu tinggi serta mengambil langkah-langkah keselamatan yang lain apabila berhadapan gajah.
Terdahulu, BH melaporkan PERHILITAN mengesahkan kejadian gajah mengamuk itu."
https://www.bharian.com.my/berita/nasional/2025/05/1398415/gajah-mengamuk-rosakkan-kereta-di-jalan-raya-timur-barat,Gajah mengamuk rosakkan kereta di Jalan Raya Timur Barat,"Oleh Muhammad Zulsyamini Sufian Suri - Mei 21, 2025 @ 8:19am","GERIK: PERHILITAN mengesahkan kejadian gajah mengamuk sehingga merosakkan kenderaan pengguna jalan raya dekat Sungai Lebey berhampiran Tugu Peringatan Jalan Raya Timur Barat (JRTB) Gerik-Jeli, di sini malam tadi.
Pengarah PERHILITAN Perak, Yusoff Shariff berkata, aduan berhubung kejadian diterima daripada empat anggota Angkatan Pertahanan Awam (APM) yang hadir ke lokasi kejadian jam 8.40 malam tadi.
Berdasarkan aduan itu, kejadian membabitkan enam ekor gajah termasuk seekor daripadanya adalah gajah jantan.
""Didapati ada enam ekor gajah, dengan seekor darinya gajah jantan tak bergading sedang naik minyak.
Tindakan halau dilakukan dan mangsa kemudian membuat laporan polis di Ibu Pejabat Polis Daerah (IPD) Gerik,"" katanya ketika dihubungi hari ini.
Kejadian amukan gajah itu tular di media sosial sejak malam tadi apabila video serta keterangan pada video itu memperlihatkan sebuah kereta sedan putih remuk pada bahagian belakang dan depan."
https://www.bharian.com.my/berita/nasional/2025/05/1398413/dbkl-nafi-dakwaan-sistem-perkhidmatan-digodam-penggodam-tuntut,"DBKL nafi dakwaan sistem perkhidmatan digodam, penggodam tuntut RM236.17 juta","Oleh BERNAMA - Mei 21, 2025 @ 8:09am","KUALA LUMPUR: Dewan Bandaraya Kuala Lumpur (DBKL) menafikan dakwaan sistem perkhidmatan dalam taliannya digodam, dengan penggodam menuntut wang tebusan AS$55 juta (RM236.17 juta) berikutan gangguan itu.
Datuk Bandar Kuala Lumpur, Datuk Seri Dr Maimunah Mohd Sharif berkata sistem perkhidmatan dalam talian DBKL memang mengalami gangguan teknikal sebelum ini, namun tidak membabitkan sebarang tuntutan wang.
""Memang ada gangguan sistem tapi tidak ada kaitan dengan wang (tebusan) daripada sesiapa.
""Sebanyak 39 sistem yang bermasalah sudah kembali normal sejak 1 Mei lalu, seperti sistem e-perumahan, e-lesen, e-aduan dan e-tempah,"" katanya ketika dihubungi di sini, hari ini.
Dalam pada itu, Ketua Polis Kuala Lumpur, Datuk Rusdi Mohd Isa berkata pihaknya setakat ini tidak menerima laporan berhubung tuntutan berkenaan.
Terdahulu, sebuah akhbar berbahasa Cina melaporkan seorang Ahli Parlimen mendakwa sistem perkhidmatan dalam talian DBKL digodam dan penggodam berkenaan menuntut tebusan berjumlah RM236.17 juta.
Menurut laporan itu, Ahli Parlimen berkenaan memaklumkan beliau menerima maklumat terbabit daripada individu dipercayainya sebagai sumber yang boleh diharap dan yakin bahawa insiden berkenaan benar-benar berlaku."
https://www.bharian.com.my/berita/nasional/2025/05/1398411/forum-pekerti-bincang-isu-sosial-remaja-usaha-tingkat-jati-diri,"Forum PEKERTI bincang isu sosial remaja, usaha tingkat jati diri - KPWKM","Oleh BERNAMA - Mei 21, 2025 @ 8:03am","KUALA LUMPUR: Kementerian Pembangunan Wanita, Keluarga dan Masyarakat (KPWKM) mengadakan Forum Advokasi Pendidikan Kesihatan Reproduktif dan Sosial (PEKERTI) Untuk Ibu Bapa di Penampang, Sabah bagi membincangkan isu sosial remaja yang semakin membimbangkan.
Forum itu yang diadakan pada Ahad lepas memberikan pendedahan dan pengetahuan kepada ibu bapa sebagai usaha meningkatkan jati diri remaja dalam menjaga harga diri dan maruah bangsa.
Menteri Pembangunan Wanita, Keluarga dan Masyarakat Datuk Seri Nancy Shukri berkata perbincangan mengenai kesihatan reproduktif dan sosial tidak seharusnya dianggap tabu atau sensitif kerana topik itu menimbulkan rasa ingin tahu dan ingin cuba dalam kalangan remaja.
""Pada masa ini, isu pergaulan bebas tanpa mengira jantina yang menular dalam kalangan remaja kita adalah isu yang perlu kita tangani. Antara faktor kepada berlakunya perkara ini ialah kerana kurangnya didikan agama serta kurangnya maklumat kesihatan reproduktif dan sosial diterapkan bermula dari rumah,"" katanya.
Teks ucapan beliau dibacakan oleh Timbalan Ketua Setiausaha (Operasi) KPWKM Farah Adura Hamidi pada majlis perasmian Forum PEKERTI.
Isu kehamilan luar nikah remaja membimbangkan
Menurut Nancy, isu kehamilan luar nikah dalam kalangan remaja juga kini semakin membimbangkan susulan statistik Kementerian Kesihatan mencatatkan sebanyak 17,646 kes remaja hamil luar nikah didaftarkan antara 2019 hingga 2023 daripada 44,263 remaja yang hamil di Malaysia dalam tempoh sama.
""Data juga menunjukkan sebanyak 1,816 remaja kes kehamilan luar nikah direkodkan di Sabah dari 2019 hingga 2023,"" katanya.
Sehubungan itu KPWKM menerusi Lembaga Penduduk dan Pembangunan Keluarga Negara (LPPKN) telah membangunkan beberapa modul dalam menyebarluaskan maklumat PEKERTI kepada kumpulan sasar antaranya Modul ACE - Accurate, Comprehensive and Effective (Tepat, Komprehensif dan Berkesan) yang mengambil kira isu seksual terkini di peringkat global dan nasional termasuk isu berkaitan perundangan dalam keganasan seksual dan pemerdagangan seksual.
Selain itu katanya Modul Pendidikan Kesihatan Reproduktif dan Sosial khas untuk remaja lelaki berumur 16 tahun ke atas turut dibangunkan bagi meningkatkan sikap kebertanggungjawaban dalam kalangan kumpulan itu pada peringkat lewat remaja dan awal dewasa.
""LPPKN juga memperkenalkan Modul Cakna Diri – Edisi Ibu Bapa supaya ibu bapa mempunyai peranan dalam memberi pendidikan kesihatan reproduktif dan seksualiti.
""Modul ini dapat memberi panduan serta mempertingkatkan pengetahuan ibu bapa berhubung kesihatan reproduktif remaja dan kemahiran dalam memahami perkembangan fisiologi dan psikososial anak remaja,"" katanya. – BERNAMA"
https://www.bharian.com.my/berita/nasional/2025/05/1398393/alhamdulillah-setiap-pagi-kami-boleh-masuk-ke-masjid-al-aqsa,Alhamdulillah setiap pagi kami boleh masuk ke Masjid Al-Aqsa,"Oleh Saadiah Ismail - Mei 21, 2025 @ 7:15am","KUALA LUMPUR: ""Alhamdulillah. Setiap pagi kami boleh masuk ke Masjid Al-Aqsa dengan lancar walaupun perlu berjalan hampir dua hingga tiga kilometer dari lorong-lorong sempit untuk menuju pintu masuk.
""Namun berbeza bagi penduduk asal Palestin yang mana mereka dihalang, diusir dan disekat oleh tentera Israel untuk datang ke tempat mereka sendiri. Ia sesuatu yang amat menyedihkan,"" kata Nur Husna Mat Ghani, 26, yang menceritakan pengalamannya mengikuti rombongan ke bumi Palestin baru-baru ini.
Walaupun setiap masa berdepan dengan tentera Israel yang lengkap bersenjata ketika hendak menuju ke Masjid Al Aqsa bagi menunaikan solat, Husna tidak pernah berhadapan dengan sebarang kekasaran, malah perjalanannya tidak pernah diganggu oleh pasukan tentera itu sepanjang berada di sana.
Sebaliknya, ada ketikanya tentera Israel menyapa bertanyakan dari mana dan jika tidak bernasib baik, mereka akan meminta untuk melihat pasport.
""Sebenarnya pelancong sangat dialu-alukan untuk datang ke Baitulmaqdis, cuma kerisauan kita adalah mengenai keselamatan diri kerana tentera Israel berada di mana-mana.
""Namun disarankan sesiapa yang ingin datang ke sini, datang bersama kumpulan yang ramai, bukannya DIY supaya mengelak daripada disyaki sebagai pengganas atau sebagainya.
""Lebih-lebih lagi jika orang muda, tentera Israel mempunyai syak wasangka yang tinggi dan sebarang kemungkinan juga boleh berlaku,"" katanya yang berkongsi pengalaman itu melalui platform TikTok husnaghani dan kini sudah ditonton 2.1 juta dan mendapat 136,600 tanda suka.
Menceritakan lebih lanjut pada hari terakhir berada di bandar itu, beliau berkata rombongannya berdepan pengalaman getir apabila tidak dibenarkan masuk menunaikan solat Subuh di masjid kiblat pertama umat Islam.
""Mungkin Allah nak bagi rasa bagaimana penduduk Palestin dihalau. Namun saya cuba juga untuk masuk berdua dengan rakan, dan Alhamdulillah kami lepas pintu masuk ke Masjid Al Aqsa tanpa halangan.
""Kemudian, rombongan kami juga dapat masuk selepas penduduk tempatan di situ menunjukkan jalan tikus, tetapi apabila hendak pulang, kami terpaksa melalui jalan yang bersimpang-siur bagi mengelakkan terjumpa tentera Israel.
""Rupanya mengapa mereka halang kami masuk pada hari itu kerana rakan tentera mereka mati dibunuh di Gaza dan itulah cara mereka memberontak,"" katanya.
Jelasnya lagi, penduduk Palestin amat menghargai kedatangan pelancong dari Malaysia dan mereka sering mengucapkan 'selamat datang ke kampung halamanmu'.
""Before you come, we feel alone. After you come, we feel better. Itulah ayat yang sangat menyentuh hati dan mereka amat memerlukan sokongan daripada umat Islam di seluruh dunia.
""Banyakkan berdoa untuk saudara kita di Palestin, dan semoga kita semua boleh menziarahi masjid ketiga umat Islam, Masjidil Aqsa dengan tenang dan tanpa gangguan dari pihak musuh,"" katanya."
https://www.bharian.com.my/sukan/bola/2025/05/1400361/alonso-kembali-sebagai-jurulatih-baharu-real-madrid,Alonso kembali sebagai jurulatih baharu Real Madrid,"Mei 25, 2025 @ 7:29pm","MADRID: Real Madrid melantik Xabi Alonso untuk menggantikan Carlo Ancelotti sebagai jurulatih hari ini, dengan warga Sepanyol itu akan mengambil alih bermula 1 Jun dan mengemudi pasukan pada Piala Dunia Kelab.
""Xabi Alonso akan menjadi jurulatih Real Madrid bagi tiga musim berikutnya dari 1 Jun 2025 hingga 30 Jun 2028,"" menurut Real Madrid dalam satu kenyataan.
Dengan jurulatih veteran Itali, Carlo Ancelotti mengambil alih pasukan kebangsaan Brazil, Madrid membuat perjanjian dengan bekas pemain tengah mereka Alonso, yang dikaitkan dengan mereka selama berbulan-bulan.
Alonso, 43, meninggalkan kelab Jerman, Bayer Leverkusen pada hujung musim Bundesliga selepas berakhir sebagai naib juara.
""Alonso salah seorang legenda besar di Real Madrid dan bola sepak dunia,"" menurut kenyataan Los Blancos itu.
""Beliau menyarung jersi kami dalam 236 perlawanan antara tahun 2009 dan 2014. Ketika tempoh itu beliau menang enam trofi.""
Alonso akan diperkenalkan secara rasmi petang esok.
Warga Sepanyol itu mengemudi kejayaan berganda Leverkusen menjuarai liga dan Piala Jerman pada kempen 2023-2024, dengan pasukannya melakar catatan tanpa kalah dalam liga utama, sekali gus menjadikannya sasaran kelab ternama Eropah.
Jurulatih dari Basque, Alonso bersepakat dengan Leverkusen untuk membenarkannya meninggalkan kelab itu jika salah satu bekas pasukannya termasuk Madrid, Liverpool dan Bayern Munich, mahu mendapatkan khidmatnya.
Madrid kendalian Ancelotti mengharungi kempen mengecewakan, menjuarai Piala Super Eropah dan Piala Antara Benua namun tersingkir di tangan Arsenal pada suku akhir Liga Juara-Juara.
Barcelona menundukkan Real Madrid pada final Piala Super Sepanyol dan Copa del Rey sebelum merampas semula takhta kejuaraan La Liga daripada musuh utama mereka, bermakna Los Blancos gagal menjuarai sebarang trofi utama. – AFP"
https://www.bharian.com.my/sukan/bola/2025/05/1400353/kejuaraan-hari-ini-lebih-istimewa-wei-chong-kai-wun,Kejuaraan hari ini lebih istimewa - Wei Chong-Kai Wun,"Oleh Sukhairi Thani - Mei 25, 2025 @ 7:09pm","KUALA LUMPUR: Juara beregu lelaki Masters Malaysia 2025, Man Wei Chong-Tee Kai Wun menganggap gelaran diraih di Axiata Arena hari ini sebagai sesuatu yang lebih istimewa berbanding kejuaraan yang pernah dilakar mereka di luar negara.
Kai Wun berkata, perasaan itu nyata tidak sama apatah lagi perlu menentang rakan seperjuangan, Aaron Chia-Soh Wooi Yik di hadapan penyokong tempatan yang turun memberikan sokongan kepada kedua-dua beregu.
""Saya fikir tak sama (di luar) dekat laman sendiri walaupun bertemu rakan senegara sendiri, penyokong pun ramai dan semuanya menyokong Malaysia. Jadi menang di Malaysia itu... satu kebanggaan.
""Dapat nombor satu atau kedua juga (wakil) Malaysia, jadi ia sesuatu yang bagus. Jadi bagi saya, ia satu perkara yang istimewa,"" kata Kai Wun kepada media selepas perlawanan final kejohanan bertaraf Super 500 itu, hari ini.
Pada aksi final, Wei Chong-Kai Wun yang menduduki ranking kelapan dunia mengejutkan gandingan ketiga dunia Aaron-Wooi Yik apabila menampilkan aksi penuh bertenaga untuk meraih kemenangan dengan keputusan 21-12, 15-21, 21-16 dalam tempoh 50 minit.
Menerusi kemenangan itu, Wei Chong-Kai Wun membawa pulang hadiah wang tunai AS$37,525 (RM158,768) manakala Aaron-Wooi Yik selaku naib juara menerima AS$18,050 (RM76,369).
Gelaran diraih itu adalah yang kedua buat mereka bagi musim ini selepas muncul juara Masters Indonesia yang juga bertaraf Super 500, Januari lalu.
""Selepas Masters Indonesia, (boleh dilihat prestasi) kalah di pusingan pertama dan kedua. Jadi kami ada berbincang dengan sama sendiri dan pasukan... bagaimana nak kekal konsisten daripada sudut prestasi.
""Ini kerana sudah berapa tahun, satu (aksi) di final dan selepas itu menurun (prestasi). Mungkin komunikasi kami lebih solid (kali ini) dan itu membuatkan prestasi kami agak sedikit baik,"" katanya."
https://www.bharian.com.my/sukan/bola/2025/05/1400337/faisal-janji-balas-kepercayaan-cklamovski,Faisal janji balas kepercayaan Cklamovski,"Oleh Rizar Mohd Noor - Mei 25, 2025 @ 5:44pm","JOHOR BAHRU: Faisal Halim berjanji akan membalas kepercayaan Peter Cklamovski selepas kali kedua mendapat panggilan daripada pengendali itu untuk menyertai kem latihan Harimau Malaya.
Malah tonggak sayap Selangor FC itu berkata, dia sudah bersedia sepenuhnya dan akan memberikan yang terbaik bagi mengharungi sesi latihan fasa kedua.
""Apa yang saya boleh katakan sekarang adalah ini fasa untuk saya mengejar balik apa yang ketinggalan sebelum ini dan saya mahu mencari semula rentak permainan yang lalu.
""Saya rasa setahun yang lalu adalah satu pengajaran dan mahu melupakan detik hitam itu. Sekarang waktu saya untuk fokus dalam karier saya balik,"" katanya.
ADVERTISEMENT
Ditanya mengenai saingan sengit untuk beraksi di posisi lamanya, Faisal yang mesra disapa dengan gelaran `Mickey' tidak menganggap ia membebankan.
Katanya, dia akan menyerahkan kepada kebijaksanaan ketua jurulatih untuk menilai kemampuannya sebelum aksi persahabatan antarabangsa Tier 1 bertemu Cape Verde, Khamis ini dan perlawanan kedua pusingan ketiga Kumpulan F Kelayakan Piala Asia 2026/2027 menentang Vietnam, 10 Jun depan.
""Sekiranya jurulatih merasakan saya belum bersedia, saya tak ada masalah. Tapi sebagai pemain, saya akan memberikan yang terbaik di atas padang.
""Saya rasa fokus saya sekarang hanyalah untuk mencari semula prestasi yang terbaik dan membantu skuad Harimau Malaya.
""Apa yang saya boleh katakan, 29 Mei ini adalah satu perlawanan yang penting untuk pasukan sebelum menghadapi Vietnam. Bila kita lawan dengan pasukan yang ranking lebih tinggi, ia menuntut kita untuk beraksi lebih baik.
""Ia bukan ranking semata-mata, kita akan mempamerkan aksi berkualiti di atas padang kelak. Kita akan dapat ukur prestasi pasukan sama ada perlu tambah baik ataupun kita sudah cukup untuk hadapi Vietnam,"" ujarnya."
https://www.bharian.com.my/sukan/bola/2025/05/1400321/kdn-nafi-tak-penuhi-syarat-lesen-kebangsaan,KDN nafi tak penuhi syarat lesen kebangsaan,"Oleh Zulfaizan Mansor - Mei 25, 2025 @ 5:14pm","KUALA LUMPUR: Kelantan Darul Naim (KDN) FC menafikan dakwaan berkenaan kelab itu tidak memenuhi kriteria dalam mendapatkan lesen kebangsaan (dengan 'sanction') susulan tunggakan gaji pemain musim 2024-2025.
Presiden KDN FC, Rozi Muhamad menjelaskan kelab itu kini dalam proses menyelesaikan baki tunggakan untuk Februari hingga April 2025 manakala gaji bagi Mei sehingga Disember tahun lalu sudah pun diselesaikan.
Justeru, beliau menegaskan bahawa KDN FC sudah memenuhi segala syarat dan kriteria yang ditetapkan First Instance Body (FIB) dan Liga Bolasepak Malaysia (MFL).
Katanya, ia termasuk untuk kelab menyelesaikan tunggakan gaji sehingga 31 Disember 2024 (mengikut syarat AFC) sebagai antara syarat lulus permohonan lesen kebangsaan 2025-2026 yang menyaksikan skuad Rusa Emas diberikan lesen kebangsaan dengan 'sanction'.
""Mengenai isu yang tular mengatakan pemain mendakwa kami ada lagi tunggakan yang menyebabkan kami sepatutnya tak layak melepasi syarat pelesanan, saya menafikan dakwaan itu.
""KDN sebenarnya sudah memenuhi segala syarat yang ada untuk mendapatkan lesen kebangsaan dengan 'sanction' dan sebab itu kami hanya ada tiga bulan sahaja lagi tunggakan iaitu bagi Februari 2025 hingga April 2025 yang mana kami komited untuk berusaha menyelesaikannya secepat mungkin.
""Itu pun bukan semua pemain yang ada tunggakan tiga bulan (Februari-April), tetapi ada juga yang masih berbaki dua bulan dan ada juga yang berbaki sebulan sahaja.
""Jadi dekat sini saya nak tegaskan bahawa kelab sentiasa berusaha untuk menyelesaikan isu ini, kami tetap bayar secara berperingkat dan akan selesaikan sepenuhnya dalam masa terdekat.
""Termasuklah juga pembayaran KWSP (Kumpulan Wang Simpanan Pekerja) dan PERKESO Pertubuhan Keselamatan Sosial. Kami juga ada persetujuan bersama KWSP untuk kelab menyelesaikan tunggakan yang ada dan kami sudah mulakan pembayaran secara berperingkat sejak pertengahan April lalu,"" katanya.
Terdahulu tular di media sosial apabila terdapat pemain KDN mendakwa belum menerima baki tunggakan gaji selain caruman KWSP tidak dibayar, sekali gus mempersoal bagaimana kelab itu boleh diberikan lesen kebangsaan.
Selain itu, Rozi turut berharap pemain dapat memahami situasi kelab dan tidak lagi sewenang-wenangnya mengeluarkan kenyataan yang boleh mengelirukan di media sosial sebelum merujuk terlebih dahulu kepada pengurusan KDN memandangkan kelab itu dalam usaha untuk menyelesaikan tunggakan dalam masa terdekat."
https://www.bharian.com.my/sukan/bola/2025/05/1400300/keputusan-mfl-tak-masuk-akal-che-mat,Keputusan MFL tak masuk akal - Che Mat,"Oleh Malik Muhamad - Mei 25, 2025 @ 4:39pm","KUALA TERENGGANU: Keputusan Liga Bolasepak Malaysia (MFL) membenarkan kelab mendaftar 15 pemain import begitu mengejutkan bekas Naib Presiden Persatuan Bolasepak Malaysia (FAM), Datuk Che Mat Jusoh.
Beliau yang juga bekas Pengerusi Jawatankuasa Pertandingan FAM menyifatkan kebenaran itu adalah sesuatu yang tidak masuk akal kerana bakal merencat dan merosakkan pembangunan bola sepak negara terutama bakat muda.
Selain itu jelasnya, keputusan berkenaan juga bakal membebankan sesebuah kelab dan secara tidak langsung mutu bola sepak negara akan merudum kerana tiada persaingan yang sihat.
""Jika tanya saya berkaitan itu (kebenaran 15 pemain import), 100 peratus saya tidak setuju kerana ianya bukan hanya membebankan pasukan malah boleh merugikan pembangunan bola sepak negara.
""Selain itu ia juga boleh merugikan bakat pemain tempatan yang sudah tentu kerap memanaskan bangku simpanan kerana perlu bersaing dengan pemain import.
""Pada masa sama akan wujud jurang yang terlalu jauh antara sesebuah pasukan yang mampu dan tidak mampu, benar ukur baju di badan sendiri, tapi bagi mengelak menjadi pasukan belasahan, mungkin akan ada sesetengah pasukan berhutang untuk mendapatkan tonggak import.
""Pada masa sama saya lontarkan persoalan apa matlamat sebenar Liga Malaysia (Liga M) kita? Dulu ketika pemain tempatan beraksi ramai penonton yang hadir, tapi sekarang lihat apa dah jadi dengan jumlah penonton yang hadir ke stadium semakin suram.
""Perlu ingat pemain import tiada jati diri, mereka hadir hanya untuk 'mencari makan' berbanding pemain tempatan, pada masa sama saya juga bimbang jurulatih tempatan juga akan 'gulung tikar' kerana sudah pasti pemain import 'besar kepala' jika mereka ramai dalam pasukan,"" katanya.
Mengulas lanjut, beliau yang juga bekas presiden Persatuan Bolasepak Negeri Terengganu (PBSNT) mencadangkan hanya tiga pemain import yang sesuai bagi sesebuah pasukan.
""Pemain import sebenarnya berperanan untuk membantu sesebuah pasukan dan pada masa sama mampu mengajar pemain tempatan, tapi jika pasukan penuh dengan tonggak import, di mana tempat pemain tempatan kita?
""Jadi saya saran pasukan yang tidak mampu lebih baik tarik diri awal sebagaimana Perak FC selain menasihati MFL agar mengubah kembali kuota pemain import itu yang boleh dikatakan keterlaluan,"" katanya."
https://www.bharian.com.my/sukan/bola/2025/05/1400278/pemilik-kda-fc-mohon-maaf-secara-terbuka,Pemilik KDA FC mohon maaf secara terbuka,"Mei 25, 2025 @ 3:47pm","ALOR SETAR: Kegagalan Kedah Darul Aman FC (KDA FC) memperoleh Lesen Kebangsaan untuk musim 2025/2026 berpunca daripada aspek pematuhan kewangan yang tidak dapat diselesaikan dalam tempoh ditetapkan.
Pemilik majoriti KDA FC Tan Sri Dr Mohd Daud Bakar berkata kegagalan mendapatkan lesen seperti yang dimaklumkan oleh Liga Bolasepak Malaysia (MFL) itu menyebabkan kelab tidak akan beraksi dalam saingan Liga Super musim depan.
""Pihak KDA FC mengambil maklum di atas tunggakan yang masih belum dijelaskan dan akan dimuktamadkan kaedah penyelesaiannya selepas sesi perjumpaan bersama semua pihak yang terkesan.
""KDA FC kini juga sedang mempertimbangkan beberapa pilihan lain bagi memastikan kelab terus kekal relevan dan terlibat secara aktif dalam landskap bola sepak negara termasuk penyertaan di platform lain yang bersesuaian dengan hala tuju pemulihan dan pembangunan semula kelab,"" katanya dalam kenyataan hari ini.
Beliau berkata pihak KDA FC juga ingin merakamkan penghargaan kepada pihak MFL atas segala kerjasama dan pertimbangan yang telah diberikan sepanjang proses pelesenan berkenaan.
""Saya juga ingin mengambil kesempatan ini untuk memohon maaf secara terbuka kepada seluruh penyokong, penaja, pemain dan kakitangan kelab yang terkesan dengan berita ini.
""Sebagai pemilik majoriti, saya mengambil tanggungjawab terhadap kekurangan yang berlaku dan menganggap perkara ini sebagai pengajaran penting untuk menilai semula struktur dan pendekatan keseluruhan kelab,"" katanya.
Dalam pada itu, Mohd Daud berkata pihaknya menganggap tempoh ini sebagai fasa 'hibernasi Sang Kenari' iaitu satu masa untuk memperbaiki diri, memperkukuh asas dan bersiap sedia untuk kembali dengan lebih baik dan tersusun.
""Kami percaya, jatuh bukan pengakhiran tetapi peluang untuk memperbaiki dan membina semula asas yang lebih kukuh. Penyokong akan terus menjadi nadi penting dalam perjalanan ini.
""Terima kasih kepada semua yang tetap berdiri bersama kami, walau dalam waktu paling sukar ini. Semoga satu hari nanti, kita akan kembali lebih stabil dan lebih kuat,"" katanya. - BERNAMA"
https://www.bharian.com.my/sukan/bola/2025/05/1400274/cools-hampiri-cerezo-osaka,Cools hampiri Cerezo Osaka,"Oleh Zulfaizan Mansor - Mei 25, 2025 @ 3:39pm","KUALA LUMPUR: Tonggak pertahanan Harimau Malaya, Dion Cools dilaporkan semakin hampir untuk menyertai kelab Jepun, Cerezo Osaka.
Meskipun dikatakan masih memiliki setahun lagi baki kontrak bersama Buriram United, namun berita penghijrahan Cools ke Jepun hangat diperkatakan media Thailand sejak beberapa minggu lalu.
Berdasarkan catatan SNE Sports di laman X, Presiden Buriram United, Newin Chidcho mengesahkan bahawa pemain berusia 29 tahun itu mendapat tawaran daripada Cerezo Osaka.
""Cools mendapat tawaran daripada Cerezo Osaka dan dia mahu mengembangkan kariernya di liga lebih besar. Dia membantu kejayaan Buriram, kita hadiahkan sesuatu kepadanya,"" kata Chidchob.
ADVERTISEMENT
Sementara itu, laman Facebook, Think Curve pula memuat naik kenyataan Chidchob yang mahu peminat membuka hati untuk merelakan pemergian Cools ke liga Jepun.
Sekiranya perpindahan itu menjadi kenyataan, Cools bakal kembali bergandingan dengan jurulatih lamanya, Arthur Papas yang kini bersama Cerezo Osaka selepas meninggalkan Buriram United, musim lalu.
Sepanjang bersama Buriram, Cools berjaya membantu kelab itu meraih tiga kejuaraan musim ini termasuk menjulang Piala FA Thailand selepas menewaskan Muangthong United.
Perpindahan itu juga dilihat sebagai satu langkah besar dalam karier Cools yang bukan sahaja bakal beraksi dalam salah satu liga terbaik Asia, tetapi berpeluang meningkatkan prestasinya untuk membantu Harimau Malaya."
https://www.bharian.com.my/sukan/bola/2025/05/1400227/penghormatan-luar-biasa-berentap-dengan-united,'Penghormatan luar biasa berentap dengan United',"Oleh Zulfaizan Mansor - Mei 25, 2025 @ 1:47pm","KUALA LUMPUR: Pemain bola sepak kebangsaan, Sergio Aguero menyifatkan peluang yang diberikan untuk berentap dengan kelab gergasi Liga Perdana Inggeris (EPL), Manchester United sebagai satu penghormatan yang luar biasa.
Dia yang membantu Sri Pahang muncul naib juara Piala Malaysia musim lalu bersama empat lagi pemain dari Malaysia termasuk Azam Azmi Murad (Terengganu), Adib Abdul Ra'op (Penang), Haziq Nadzli (Perak) dan Declan Lambert (KL City) dipilih untuk menyertai skuad ASEAN All Stars.
ASEAN All Stars bakal dibarisi pemain dari negara Asia Tenggara untuk menentang Manchester United pada aksi persahabatan atau turut digelar sebagai Piala Cabaran Maybank di Stadium Nasional, Bukit Jalil, Rabu ini.
Aguero menjelaskan, pertembungan bersejarah itu bukan sekadar perlawanan berprofil tinggi, malah menjadi pencapaian peribadi dalam kerjayanya dan detik membanggakan mewakili negara.
""Ia satu penghormatan yang luar biasa untuk dipilih dalam perlawanan bersejarah ini. Beraksi menentang salah satu kelab terbesar dunia, bersama pemain terbaik dari rantau ini, adalah impian yang menjadi kenyataan.
""Apa yang menjadikannya lebih istimewa adalah peluang untuk mewakili Malaysia di pentas ini. Tiada yang lebih membanggakan daripada membawa nama Malaysia di hadapan ribuan penyokong,"" katanya.
Aksi itu bukan sahaja mendapat sambutan hangat daripada peminat di Malaysia, malah turut membabitkan penyokong dari luar negara dengan tiket perlawanan bagi beberapa kategori dikatakan sudah habis dijual."
https://www.bharian.com.my/sukan/bola/2025/05/1400211/selangor-belum-pasti-ikat-15-import,Selangor belum pasti ikat 15 import,"Oleh Zulfaizan Mansor - Mei 25, 2025 @ 1:05pm","KUALA LUMPUR: Pengerusi Jawatankuasa Teknikal Selangor FC, Datuk Seri Shahril Mokhtar mengambil positif mengenai pertambahan kuota pemain import dalam saingan Liga Malaysia (Liga M) 2025-2026.
Selaku pasukan yang turut akan beraksi di pentas Liga Juara-Juara Asia 2 (ACL2) dan Kejohanan Kelab ASEAN, Shahril menganggap keputusan membenarkan kelab Liga M mendaftar 15 pemain import boleh membantu mereka untuk memberi cabaran lebih baik.
Beliau bagaimanapun menjelaskan pihaknya masih lagi dalam penilaian dan belum membuat keputusan sama ada Gergasi Merah akan mendaftar seramai 15 pemain import atau sebaliknya, bergantung kepada kualiti dan keperluan pasukan.
""Kalau kita lihat dari segi jumlah pendaftaran pemain import, seramai 15 pemain dibenarkan berbanding 12 pemain pada musim lalu. Jumlah pemain atas padang pun berubah dari 6+1, sekarang 7+2.
""Bagi Selangor FC, sudah tentu kami mengalu-alukan perubahan ini tetapi tidak semestinya kami nak menggunakan kesemuanya kuota itu sebab kami perlu lihat bajet dan kualiti pemain.
""Perubahan dan langkah ini adalah baik terutamanya untuk Selangor dan juga JDT (Johor Darul Ta'zim) sebab dua pasukan ini akan beraksi di ACL dan Kejohanan Kelab ASEAN. Ia akan memberi kelebihan kepada kami untuk memiliki pilihan pemain yang lebih banyak.
""Jika tanya saya untuk pasukan lain, sekiranya mampu, boleh untuk daftarkan 15 import, tapi kalau tidak mampu, janganlah. Kami pun masih lagi menilai, mungkin akan sama seperti musim lalu atau tidak, bergantung kepada keperluan,"" katanya.
Kelmarin, Liga Bolasepak Malaysia (MFL) mengumumkan penambahan pemain import untuk saingan Liga M musim depan dengan semua pasukan dibenarkan mendaftar 15 pemain.
Namun, hanya tujuh pemain import dibenarkan beraksi di atas padang dalam satu masa menerusi komposisi empat terbuka (pemain dari mana-mana negara), satu Asia dan satu ASEAN, manakala dua lagi pemain diletakkan di bangku simpanan.
Keputusan MFL itu bagaimanapun mendapat pelbagai reaksi dengan banyak juga pihak yang meluahkan kebimbangan mengenai peluang untuk pemain tempatan mendapat tempat dalam kesebelasan utama.
BH Sukan semalam, melaporkan bekas pemain kebangsaan, Azlan Johar mempersoal nasib karier pemain tempatan selain menganggap perubahan yang dilakukan itu terlalu drastik ketika banyak kelab bergelut untuk mendapatkan dana."
https://www.bharian.com.my/sukan/bola/2025/05/1400189/de-bruyne-bakal-sertai-napoli,De Bruyne bakal sertai Napoli,"Mei 25, 2025 @ 12:39pm","MANCHESTER: Kevin De Bruyne dijangka melengkapkan perpindahan secara percuma ke kelab juara Serie A, Napoli dua minggu lagi.
Pemain 33 tahun itu akan mengharungi perlawanan Liga Perdana Inggeris terakhirnya bersama Manchester City di Fulham malam ini dalam usaha bekas juara itu mengesahkan tiket ke Liga Juara-Juara Eropah musim depan.
De Bruyne - yang mencapai status legenda di Stadium Etihad selepas 10 tahun mewakili City, dan tugunya bakal didirikan di luar stadium - akan berunding dengan Napoli berkenaan kontrak dalam masa terdekat. Pemain Belgium itu dipercayai akan ditawarkan kontrak dua tahun di Naples.
De Bruyne dianggap antara pemain tengah berkualiti sepanjang era Liga Perdana Inggeris dan dia mahu membuktikan kemampuannya di Serie A selepas kontraknya tidak diperbaharui.
Perpindahan ke Naples - di mana dia dan isterinya berkahwin pada tahun 2017 - akan menyaksikan dia kembali bertembung dengan City kendalian Pep Guardiola dalam saingan Liga Juara-Juara musim depan.
""Apabila keputusan dipersetujui kedua-dua pihak, ia lebih mudah. Apabila tidak, kerana Kevin mahu kekal dan kelab tidak mahu, ia sentiasa sukar.
""Jelas sekali kami akan bertemu lagi, tetapi alangkah sedihnya apabila anda melihat dia tiada lagi di tempat yang biasa anda melihatnya,"" kata Guardiola. - AGENSI"
https://www.bharian.com.my/sukan/bola/2025/05/1400183/ronaldo-masih-boleh-sertai-piala-dunia-kelab-infantino,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1400152/amorim-sedia-minta-maaf-kepada-penyokong,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1400128/stuttgart-juara-piala-jerman-tempah-tiket-ke-liga-europa,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1400118/sunderland-kejutkan-sheffield-kembali-ke-epl,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1400099/real-madrid-hadiah-modric-ancelotti-kemenangan-terakhir,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1400088/piala-perancis-persiapan-terbaik-final-enrique,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1400037/postecoglou-belum-pasti-masa-depan-bersama-spurs,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1400031/amorim-elak-soalan-masa-depan-fernandes-garnacho,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1400023/anwar-suntik-semangat-harimau-malaya,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1400008/gopinath-naidu-sudah-tiada,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1400006/barca-intai-peluang-sambar-rashford-diaz,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399996/salah-pemain-terbaik-tahunan-epl-kali-kedua,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399982/penaja-jersi-denda-united-rm57-juta,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399922/penyokong-tfc-saran-4-pemain-import-sahaja,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399903/tunku-mahkota-ismail-sokong-keputusan-mfl,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399895/keputusan-mfl-bunuh-pemain-tempatan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399879/pendaftaran-15-import-pasukan-perlu-berhemah-elak-poket-koyak,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399852/pelaksanaan-penuh-ffp-mampu-selamatkan-pasukan-dari-berkubur,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399814/modric-beli-rumah-di-swansea,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399774/neville-tarik-diri-ulas-aksi-forest-chelsea,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399714/mctominay-pemain-terbaik-serie,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399629/tindakan-tendang-kedah-perak-tepat,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399758/fernandes-beri-jawapan-sertai-al-hilal-minggu-depan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399625/redzovic-ucap-selamat-tinggal,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399608/pasukan-liga-super-dibenarkan-daftar-15-pemain-import,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399554/tiada-slot-automatik-buat-kedah-perak-beraksi-di-liga-a1,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399529/dpmm-fc-sah-berentap-di-liga-super,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399455/tiada-talian-hayat-buat-kedah-perak,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399426/lima-kelab-buru-tiga-tiket-liga-juara-juara,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399413/lima-pemain-negara-teruja-hadapi-united,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399405/sheffield-united-sunderland-intai-ketuk-pintu-epl,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399388/azurin-cipta-sejarah-di-albania,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399370/rekod-onana-tiga-final-tiga-kalah-dengan-tiga-kelab,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399346/salah-tekad-cipta-sejarah-lagi-di-anfield,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399311/saham-united-jatuh-menjunam-selepas-kalah-di-bilbao,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399275/pulisic-tidak-sertai-piala-emas-concacaf,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399264/piala-dunia-kelab-aksi-terakhir-modric,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399255/raphinha-sambung-kontrak-barca-hingga-2028,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399238/garnacho-hairan-panaskan-bangku-simpanan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399199/uefa-jawab-insiden-son-tak-dapat-pingat,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399159/fernandes-sedia-bantu-united-dapatkan-rm114-bilion,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399088/kedah-perak-boleh-beraksi-di-liga-a1,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1399036/kedah-perak-berkubur-gagal-dapat-lesen-liga-super,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398993/tindakan-pasukan-besar-tarik-diri-ancam-liga-m,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398920/wydad-nafi-khabar-angin-perpindahan-ronaldo,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398910/kualiti-terburuk-sejarah-final-eropah-morgan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398900/man-united-semakin-parah-keane,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398886/heung-min-anggap-dirinya-legenda-spurs,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398859/buriram-united-ungguli-kejuaraan-kelab-asean,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398842/onana-dianggap-punca-man-united-tewas,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398828/postecoglou-buktikan-magis-musim-kedua,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398819/spurs-juara-liga-europa-akhiri-kemarau-trofi,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398709/guardiola-akan-letak-jawatan-jika-skuad-city-terlalu-besar,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398684/96-pasukan-rebut-piala-raja-muda-selangor-piala-datuk-mokhtar-dahari,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398648/jangan-diperdebatkan-isu-pemain-warisan-beri-sokong-penuh,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398644/benteng-harimau-malaya-dijangka-lebih-kebal,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398638/holgado-kaki-gelecek,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398602/kelab-brunei-bakal-meriahkan-liga-m,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398588/penang-fc-lepaskan-22-pemain-serentak,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398493/yamal-bakal-warisi-jersi-nombor-10-messi,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398477/ronado-terima-tawaran-lumayan-dari-brazil,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398464/penyokong-man-united-spurs-bergaduh,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398457/barcelona-sedia-sambar-bintang-liverpool,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398430/nketiah-ledak-dua-gol-bantu-palace-benam-wolves,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398407/de-bruyne-sukar-diganti-guardiola,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398398/man-city-hadiah-kemenangan-terakhir-buat-de-bruyne-di-etihad,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398384/ten-hag-calon-jurulatih-ajax,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398356/united-dapat-semangat-tambahan-menjelang-final,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398329/isu-pemain-warisan-harimau-malaya-tidak-patut-dijadikan-polemik,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398288/ferdinand-dedah-kelemahan-utama-united,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398233/de-bruyne-mungkin-tak-sertai-piala-dunia-kelab,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398215/henti-bercakaran-sama-sama-bangunkan-liga-m,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398186/penyerang-kelab-colombia-disebut-bakal-perkuat-harimau-malaya,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398152/nooa-anggap-kehadiran-hong-wan-cetus-saingan-sihat,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398136/pengaruh-saya-kuasa-pengalaman-kewangan-hanya-akan-bertambah-tunku,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398103/lineker-shearer-ramal-spurs-juara-liga-europa,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398082/trofi-liga-europa-pengubat-duka-juara,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1398035/kaka-sedia-bantu-ancelotti-bimbing-brazil,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397974/cunha-bakal-perkuat-man-united,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397970/galatasaray-gelar-mourinho-yang-menangis,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397962/napoli-inter-tanpa-pengendali-di-hari-terakhir,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397951/brighton-bangkit-tewaskan-liverpool-3-2,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397932/kdn-fc-serius-selesaikan-hutang,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397925/guardiola-yakin-city-layak-ke-liga-juara-juara,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397916/13-pemain-berpotensi-terlepas-final-liga-europa,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397900/liverpool-buru-pertahanan-bournemouth,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397884/jurulatih-tinggalkan-ajax-selepas-gagal-juarai-liga,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397852/gunakan-saya-sebaiknya-demi-pembangunan-bola-sepak,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397840/cklamovski-tumpu-kecergasan-pemain,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397819/mental-kena-kuat-hadapi-gelombang-warisan-naturalisasi,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397811/sac-parusuraman-banggakan-malaysia-di-pentas-bola-sepak-dunia,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397754/fernandes-sandaran-utama-united-di-bilbao,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397730/liga-europa-peluang-keemasan-united-spurs,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397691/messi-miami-kecewa-lagi,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397657/napoli-hampiri-gelaran-serie,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397641/villarreal-atasi-barca-raih-tiket-liga-juara-juara,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397618/azam-arteta-tamatkan-kemarau-trofi-arsenal,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397591/jaringan-rice-pastikan-arsenal-ke-liga-juara-juara,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397584/keputusan-liga-perdana-inggeris,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397574/vardy-ledak-gol-ke-200-akhiri-karier-bersama-leicester-dengan-kemenangan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397572/forest-hidupkan-peluang-ke-liga-juara-juara,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397556/everton-lakar-kemenangan-terakhir-di-goodison-park,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397516/liga-m-kritikal-boleh-mati-kj,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397431/gaji-kecil-tiada-masalah-asalkan-tiada-tunggakan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397391/perlawanan-united-melawan-asean-all-stars-bukan-aksi-sarkas,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397370/kalah-piala-fa-bakar-semangat-bagi-penamat-lima-teratas-guardiola,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397295/guardiola-berang-henderson-sengaja-lengahkan-masa,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397261/haaland-buntu-lagi-di-wembley-selepas-tolak-ambil-penalti,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397250/kejuaraan-piala-fa-istimewa-buat-eze,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397278/glasner-lakar-babak-baharu-dalam-sejarah-palace,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397229/crystal-palace-kejutkan-man-city-julang-trofi-piala-fa,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397205/takeshi-import-terbaharu-futsal-kedah,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397201/flick-mahu-gelaran-juara-la-liga-kekal-bersama-barca,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397197/afc-denda-jdt-rm103008,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397163/huijsen-sertai-real-madrid,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397153/fam-pandang-serius-isu-tunggakan-gaji-dalam-saingan-mpfl,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397149/aura-bola-sepak-kelantan-belum-padam,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397143/ronnie-fernandez-tinggalkan-selangor-fc,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397140/son-idam-trofi-bersama-spurs,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397121/jangan-cepat-merajuk,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397107/liga-m-perlu-saingan-kompetitif-antara-pasukan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397100/tiga-pemain-tok-gajah-mahu-angkat-kaki,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397061/mctominay-kini-kesayangan-peminat-napoli,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397042/salah-bidas-peminat-liverpool-ejek-alexander-arnold,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1397000/aksi-terakhir-everton-di-goodison-sedih-dan-pilu-moyes,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396978/jangkaan-tinggi-tidak-adil-buat-chelsea-baharu-maresca,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396949/arteta-sedia-sambar-bintang-serangan-baharu,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396925/villa-benam-spurs-cerahkan-peluang-ke-liga-juara-juara,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396916/cucurella-wira-chelsea-atasi-united,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396907/keputusan-liga-perdana-inggeris,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396883/piala-fa-amat-penting-buat-city,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396841/alonso-mahu-tinggalkan-leverkusen-dengan-satu-lagi-rekod,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396790/cape-verde-mirip-vietnam,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396776/dollah-harap-skuad-b-16-menyerlah-di-zurich,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396767/ketiadaan-piala-mfl-bukan-penamat-karier-ubi-muda-negara,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396727/peluang-raja-isa-cipta-sejarah-di-brunei,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396575/final-liga-europa-tidak-pengaruhi-percaturan-amorim,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396557/gelaran-laliga-pelengkap-musim-cemerlang-yamal,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396517/pengendali-lawan-selamatkan-messi-daripada-kad-merah,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396513/al-ittihad-rangkul-gelaran-liga-pro-saudi-ke-10,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396509/fifa-sedia-kaji-piala-dunia-64-pasukan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396499/kereta-rempuh-penyokong-di-luar-stadium-13-cedera,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396487/barca-juarai-laliga-tewaskan-espanyol-2-0,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396423/rm769-juta-sekiranya-man-united-mahu-pecat-amorim,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396394/kulusevski-perlu-masa-untuk-kembali-pulih-daripada-pembedahan-postecoglou,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396388/maresca-pening-chelsea-tanpa-penyerang,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396371/dyche-sedia-bimbing-man-united,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396365/zurich-medan-terbaik-uji-kemampuan-skuad-b-16,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396341/torres-jalani-pembedahan-bakal-terlepas-aksi-bersama-barcelona,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396330/cornelli-tak-kekok-latih-skuad-wanita,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396315/man-city-tidak-bermain-dengan-cukup-baik-haaland,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396309/selesaikan-segera-segala-masalah-liga-m,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396273/harimau-malaya-dapat-sentuhan-bekas-pemain-everton,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396231/heung-min-buat-aduan-selepas-diugut-tuntutan-kehamilan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396225/ini-satu-projek-mencabar-untuk-saya-cheng-hoe,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396214/tiada-seorang-pun-pemain-pahang-tersenarai,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396210/lapan-hingga-10-pemain-united-perlu-dijual-neville,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396187/peminat-gesa-ronaldo-tinggalkan-al-nassr,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396137/liverpool-sedia-rampas-wirtz-daripada-city,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396101/kulusevski-terlepas-final-liga-europa-jumpa-united,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396094/siapa-kata-amorim-mahu-tinggalkan-united,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396081/buriram-seri-final-pertama-kejuaraan-asean,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396072/real-madrid-tangguh-dulu-kejuaraan-barca,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1396063/bologna-tamat-penantian-51-tahun-juara-piala-itali,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395987/cara-ferguson-seperti-jenayah-evra,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395965/saya-belum-berada-dalam-posisi-untuk-bercakap-mengenainya-mintah,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395948/arena-fm-juara-sempena-peluncuran-vm-2026,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395940/pahang-rangers-buru-kejayaan-musim-ini,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395938/tak-serik-walaupun-gaji-tertunggak-hampir-setahun,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395930/era-baharu-kdn-fc,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395912/cklamovski-dijangka-pertaruh-muka-sama,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395897/skuad-bola-sepak-wanita-bakal-bersamba,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395878/usah-panggil-pemain-sakit,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395783/amorim-tanggung-kos-30-kakitangan-ahli-keluarga-saksi-final-liga-europa,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395777/siapa-ganti-sabri-ceo-tfc,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395773/ancelotti-kurang-senang-dengan-cbf,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395730/pencari-bakat-united-tonton-aksi-ronaldo-jr,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395705/frimpong-sedia-ganti-alexander-arnold-di-anfield,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395686/nunez-uruguay-gagal-rayuan-cas-selepas-insiden-copa-america,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395664/goodison-park-gelanggang-baharu-pasukan-wanita-everton,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395625/laporan-konfrontasi-marinakis-nuno-berita-palsu-forest,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395618/penyerang-forest-koma-selepas-pembedahan-laporan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395567/ancelotti-bangga-legasi-bersama-real,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395506/awoniyi-jalani-pembedahan-selepas-langgar-tiang-gol,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395488/nsfc-rancang-bina-semula-reputasi,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395450/pemain-tak-boleh-lagi-harap-gaji-kayangan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395411/jdt-bukan-perosak-liga-m,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395357/tanpa-ronaldo-al-nassr-benam-al-akhdoud-9-0,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395339/amorim-dakwa-ada-resipi-pulihkan-united,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395325/tiada-kelab-sebagus-liverpool-van-dijk,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395267/penyerang-forest-dikejar-ke-hospital-laporan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395250/liga-europa-boleh-jadi-titik-peralihan-spurs-postecoglou,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395242/sonny-ceriakan-kem-spurs-menjelang-final-liga-europa,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395222/15000-penyokong-argentina-diharamkan-hadiri-piala-dunia-kelab,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395220/atalanta-tempah-tiket-ke-liga-juara-juara,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395211/sheffield-united-layak-final-play-liga-kejuaraan,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395195/ancelotti-tinggalkan-real-madrid-ambil-tugas-kendali-skuad-brazil,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395189/liverpool-tetap-berpesta-tanpa-dibayangi-ketiadaan-alexander-arnold-musim,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395181/mourinho-mckenna-dan-southgate-calon-utama-ganti-amorim-di-old-trafford,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395165/alonso-bakal-ganti-ancelotti-di-real-madrid,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395138/penyokong-liverpool-ejek-alexander-arnold,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395112/lebih-baik-tutup-pasukan-bayar-hutang,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395102/fokus-persiapan-jangan-risau-lawan-vietnam,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395090/jackson-perlu-belajar-daripada-kesilapan-maresca,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395088/fib-sedang-semak-kelayakan-lesen-kelab,Title Not Found,Date Not Found,Verify you are human by completing the action below.
https://www.bharian.com.my/sukan/bola/2025/05/1395076/kdn-fc-lakukan-rombakan-bentuk-skuad-berdaya-saing-musim-depan,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1400351/china-sapu-empat-gelaran-masters-malaysia,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1400340/wei-chong-kai-wun-juara-smash-aaron-wooi-yik,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1400250/tidak-ada-komen-pearly-thinaah,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1400195/pearly-thinaah-menakjubkan-rosman,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1400015/malaysia-jumpa-malaysia-macam-sesi-latihan-aaron,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1400000/aaron-wooi-yik-mara-ke-final-smash-beregu-nombor-satu-dunia,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399998/pearly-thinaah-enggan-terlalu-bersedih,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399976/impian-pearly-thinaah-lebur,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399970/peluang-wei-chong-kai-wun-tebus-duka-2023,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399942/wei-chong-kai-wun-mara-ke-final-buat-beregu-jepun-mati-kutu,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399912/bam-buat-aduan-rasmi-mutu-pengadilan-meszaros,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399798/sze-fei-izzuddin-tekad-bangkit-di-singapura,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399649/ratchanok-terpaksa-korbankan-teh-susu-thai,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399621/kami-kenal-mereka-mereka-pun-kenal-kami-wooi-yik,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399619/pearly-thinaah-sedia-hadapi-yi-fan-shu-xian,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399602/aaron-wooi-yik-bergaya-ke-separuh-akhir,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399593/pearly-thinaah-hantar-pulang-beregu-indonesia,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399568/wei-chong-kai-wun-smash-sze-fei-izzuddin,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399483/nasihat-ee-wei-buat-bing-kun,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399468/awak-memang-tidak-adil-herry,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399393/hon-jian-haikal-belum-serasi-corak-latihan-herry,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399213/tze-yong-cuti-dua-minggu,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399189/pertembungan-impian-aaron-wooi-yik-aaron-khai-xing-tak-kesampaian,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399149/pearly-thinaah-ajar-gandingan-thailand,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399145/sze-fei-izzudin-waspada-ancaman-wei-chong-kai-wun,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399116/sze-fei-izzuddin-hanya-perlu-30-minit-ke-suku-akhir,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1399050/bing-kun-ee-wei-gagal-raih-hadiah-perpisahan,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398965/jun-hao-belum-serasi-corak-latihan-jonassen,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398944/iskandar-selesa-di-ireland-peluang-bam-mungkin-tipis,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398940/jonassen-makin-tertekan,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398788/hari-suram-kem-perseorangan-negara,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398784/aaron-wooi-yik-bergaya-ke-pusingan-kedua,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398748/jonassen-harap-kecederaan-tze-yong-tak-serius,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398744/siti-nur-aminah-ulangi-kejayaan-di-ajbc,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398738/pearly-thinaah-mula-langkah-kanan,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398734/tze-yong-terpaksa-tarik-diri-walaupun-menang-set-pertama,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398707/penantian-jun-hao-berpanjangan,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398689/wei-chong-kai-wun-sasar-kebangkitan-di-masters-malaysia,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398659/soon-huat%E2%80%93shevon-mahu-segera-bangkit-pelbagaikan-corak-permainan,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398626/petua-senior-bantu-khai-xing-aaron-cipta-kejutan,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398576/soon-huat%E2%80%93shevon-tersingkir-awal,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398568/nova-hidupkan-kembali-karier-aidil,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398362/sze-fei-nur-izzuddin-ketuai-kemaraan-beregu-lelaki-negara,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398346/pei-kee-mei-xing-singkir-pemenang-emas-olimpik-juara-remaja-dunia,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398317/tengku-zafrul-curi-tumpuan-selesai-isu-peminat,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398275/aaron-wooi-yik-kini-ketiga-dunia,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398228/peluang-terbaik-justin-smash-naraoka,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398217/demam-tak-halang-beregu-negara-lepasi-kelayakan-masters-malaysia,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1398208/herry-ip-janji-tak-pilih-kasih,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397886/aaron-wooi-yik-mampu-lakar-kejayaan-lebih-besar-herry,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397862/tze-yong-dedah-pernah-terfikir-gantung-raket,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397832/pearly-thinaah-lupakan-seketika-isu-kontrak-fokus-masters-malaysia,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397807/shevon-soon-huat-tekad-pertahan-gelaran-masters-malaysia,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397770/aaron-wooi-yik-taruhan-terbaik-tamatkan-kemarau-11-tahun,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397510/sentuhan-jurulatih-naga-api-terus-menjadi,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397478/aaron-wooi-yik-teruskan-gemilang-malaysia-di-terbuka-thailand,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397465/pearly-thinaah-catat-sejarah-beregu-wanita-malaysia-pertama-juara,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397435/pearly-thinaah-juara-terbuka-thailand-kaut-rm161191,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397395/cedera-tak-halang-jun-hao-beraksi-di-bukit-jalil,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397387/aidil-sholeh-sedia-balas-dendam-tien-chen,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397172/pearly-thinaah-hampiri-gelaran-sulung-2025,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397117/penyokong-thailand-hampir-ranapkan-peluang-aaron-wooi-yik,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1397068/aaron-wooi-yik-tempah-slot-final-terbuka-thailand,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1396825/aaron-wooi-yik-ke-separuh-akhir-terbuka-thailand,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1396780/pearly-thinaah-diminta-kekal-bersama-bam,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1396699/pearly-thinaah-mudah-ke-separuh-akhir-terbuka-thailand,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1396734/ramai-pemain-negara-tertekan-bermain-di-laman-sendiri,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1396379/aidil-bikin-guang-zu-berpeluh,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1396206/jonassen-masih-percaya-kemampuan-tze-yong,Title Not Found,Date Not Found,Verify you are human by completing the action below.
https://www.bharian.com.my/sukan/raket/2025/05/1396029/tze-yong-kena-tunggu-lagi,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/05/1399676/shereen-sasar-podium-di-gumi,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/05/1398675/rizzua-tekad-lebur-rekod-rayzam,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/05/1397014/bintang-muda-jamaica-kecewakan-fraser-pryce-di-doha,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/05/1396217/irfan-sedia-menyinar-di-bumi-korea,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/05/1395967/12000-peserta-dijangka-berentap-di-ijm-allianz-duo-highway-challenge,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/05/1395254/ingebrigtsen-tangguh-aksi-selepas-cedera-tumit,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/05/1393219/nur-aishah-sasar-catatan-terbaik-di-gumi,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/05/1392177/danish-iftikhar-dominasi-acara-trek-gondol-emas-200m,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/05/1392173/andre-temui-resipi-emas-lompat-kijang,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/05/1391881/khairul-hafiz-puas-hati-kombinasi-baharu-kuartet-4x100,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/04/1389835/remaja-sepanyol-sambar-dua-gelaran-penang-skyrace,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/04/1389384/azeem-juara-kejohanan-olahraga-tiger-track-classic,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/04/1388450/mohd-poad-dijangka-kembali-sertai-kem-pecut-kebangsaan,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/04/1387760/yakeb-salur-bantuan-kepada-saravanan,Title Not Found,Date Not Found,Verify you are human by completing the action below.
https://www.bharian.com.my/sukan/olahraga/2025/04/1387550/korir-ungguli-maraton-boston,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1400154/kereta-f1-schumacher-dijual-rm7687-juta,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1400044/norris-sambar-petak-utama-gp-monaco,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1400025/quartararo-dominasi-kelayakan-gp-britain,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1399839/super-kip-fokus-aspek-mentaliti,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1399690/maleeq-dragster-mikael-dan-mikayla-sedia-gegar-rcb-minimoto,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1398667/ibu-akui-bimbang-hakim-danish-berseorangan-di-eropah,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1397880/dana-untuk-hakim-danish-belum-cukup,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1397568/verstappen-tawan-gp-emilia-romagna,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1397526/hakim-danish-yakin-mampu-raih-kejuaraan,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1397318/piastri-tenang-sambar-petak-utama-gp-emilia-romagna,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1397215/tsunoda-terselamat-daripada-kemalangan-dahsyat,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1396993/norris-jauhkan-diri-daripada-media-sosial,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1396406/leclerc-kurang-sihat-ponteng-sidang-media-gp-emilia-romagna,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1396358/antonelli-lawat-pusat-penyelidikan-dan-teknologi-global-petronas-di,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1395492/izam-sasar-kekal-juara-di-tangkak,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1395084/yakin-tenang-kunci-kejayaan-hakim-danish-di-perancis,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1394858/zarco-akhiri-penantian-71-tahun-juarai-gp-perancis,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1394754/kebangkitan-hebat-hakim-danish-di-le-mans,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1394696/penalti-tidak-halang-hakim-danish-raih-podium,Title Not Found,Date Not Found,Verify you are human by completing the action below.
https://www.bharian.com.my/sukan/litar/2025/05/1394395/perez-intai-tempat-di-alpine,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1400348/radbone-ling-er-ungguli-ironman-desaru-coast,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1400021/pakistan-jamin-sertai-hoki-piala-negara-negara,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1399974/shahrom-shio-yuan-buru-masa-terbaik-ironman-desaru,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1399670/shah-firdaus-bakal-dilantik-ikon-sukan-johor,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1399663/gandingan-syah-rizal-mohd-rizal-juara-pusingan-pertama-golf-wcgc,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1399287/wada-kutuk-penganjuran-sukan-enhanced,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1398699/asmawi-bakal-ditempatkan-di-rumah-kebajikan,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1398642/perejam-negara-dicabar-ganti-kekosongan-ditinggalkan-azlan-khairul,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1398309/skuad-sepak-takraw-negara-bakal-terima-durian-runtuh,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1398267/jkm-pahang-cadang-asmawi-diberi-rawatan-berkala,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1398158/azlan-retak-tulang-siku-perlu-rehat-2-bulan,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1398109/aqmal-pertahan-gelaran-larian-denai-100km,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1397856/sepak-takraw-janji-masa-depan-cerah-di-pentas-antarabangsa,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1397756/azlan-tahan-sakit-demi-negara,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1397602/scheffler-ungguli-kejuaraan-pga-bagi-gelaran-major-ketiga,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1397562/ahmad-jais-akui-anak-buah-belum-cukup-kuat-saingi-thailand,Title Not Found,Date Not Found,Verify you are human by completing the action below.
https://www.bharian.com.my/sukan/lain-lain/2025/05/1397558/lebih-80-pemain-sertai-golf-amal-pengerang,Title Not Found,Date Not Found,Verify you are human by completing the action below.
https://www.bharian.com.my/dunia/afrika/2025/05/1399803/79-pelombong-selamat-100-masih-terperangkap-dalam-lombong-emas-di,Title Not Found,Date Not Found,Verify you are human by completing the action below.
https://www.bharian.com.my/dunia/afrika/2025/05/1399533/umum-sekatan-baharu-dakwa-sudan-guna-senjata-kimia,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1399859/ugutan-bom-tangguhkan-penerbangan-airasia-di-phuket,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1400074/isu-myanmar-singapura-puji-usaha-anwar-satukan-asean,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1400068/53-jemaah-haji-indonesia-meninggal-dunia-majoriti-akibat-penyakit,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1399924/kucing-ditahan-selepas-serang-polis,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1399686/wong-ketuai-upacara-angkat-sumpah-kabinet-baharu-singapura,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1399466/indonesia-lantik-bekas-pegawai-tentera-sebagai-ketua-kastam-dan-eksais,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1399459/gempa-bumi-magnitud-57-gegar-sumatera-lebih-100-rumah-rosak,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1399380/visa-haji-tidak-sah-264-jemaah-indonesia-dihalang-berlepas,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1399131/pejabat-peguam-negara-indonesia-tahan-ceo-syarikat-tekstil-sritex,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1399087/pengguna-ganja-di-thailand-perlu-ada-sijil-perubatan,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1399030/marcos-jr-arah-semua-menteri-letak-jawatan-mahu-rombak-pentadbiran,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1399024/3-ahli-parlimen-melayu-sertai-kabinet-singapura,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1398750/pm-singapura-umum-barisan-kabinet-baharu-angkat-sumpah-jumaat-ini,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1398558/filipina-sertai-latihan-maritim-bersama-pertama-di-laut-china-selatan,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1398550/thailand-laksana-undang-undang-kelewatan-pembatalan-penerbangan,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1398400/singapura-desak-gencatan-senjata-serta-merta-di-gaza,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1398258/44-bencana-besar-landa-asia-tenggara-minggu-lalu-aha-centre,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1398138/kes-curi-as263-juta-mata-wang-kripto-warga-singapura-berdepan-tuduhan,Title Not Found,Date Not Found,Verify you are human by completing the action below.
https://www.bharian.com.my/dunia/asean/2025/05/1397910/6-maut-14-hilang-tanah-runtuh-di-lombong-emas-papua-indonesia,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400346/pakistan-peruntuk-2000-megawatt-elektrik-untuk-perlombongan-bitcoin-pusat,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400319/tentera-israel-dakwa-pintas-peluru-berpandu-dari-yaman,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400315/kuwait-tarik-balik-kewarganegaraan-puluhan-ribu-penduduk,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400313/gaza-mungkin-hilang-tanpa-campur-tangan-antarabangsa,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400191/cuaca-panas-lockdown-enam-jam-di-arafah-dan-mina,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400164/kerajaan-bangladesh-gesa-perpaduan-elak-pemerintahan-kuku-besi,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400140/hujan-lebat-angin-kencang-di-pakistan-13-maut-45-cedera,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400123/9-anak-pasangan-doktor-di-gaza-terbunuh-dalam-serangan-israel,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400116/pasukan-india-tembak-mati-warga-pakistan-lintas-sempadan,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400090/zon-larangan-belayar-china-di-perairan-bertindih-bimbangkan-korea-selatan,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400048/raja-salman-jemput-1300-jemaah-dari-100-negara-tunai-haji-tahun-ini,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1400042/sri-lanka-rampas-60kg-ganja-sintetik-cuba-di-seludup-3-warga-asing,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399992/hampir-891000-jemaah-luar-negara-tiba-di-arab-saudi-untuk-musim-haji,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399966/muhammad-yunus-dijadual-jumpa-pemimpin-parti-berpengaruh-bangladesh,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399930/denda-sehingga-as26670-salah-guna-visa-lawatan-untuk-haji,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399885/12-bawa-jemaah-tanpa-permit-haji-sah-ditahan-pihak-berkuasa-arab-saudi,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399777/peneroka-haram-israel-tingkatkan-serangan-di-tebing-barat,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399751/427-etnik-rohingya-dikhuatiri-mati-lemas-pbb,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399741/perang-gaza-sudah-capai-tahap-paling-kejam-pbb,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399703/naik-taraf-cafta-china-asean-tambah-keyakinan-ekonomi-dunia,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399623/iran-beri-amaran-kepada-israel-jika-tapak-nuklearnya-diserang,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399566/lebih-90-jemaah-haji-indonesia-dijangkiti-pneumonia,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399503/presiden-mesir-pm-britain-bincang-isu-gaza-melalui-panggilan-telefon,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399323/penduduk-gaza-diserang-selepas-israel-arah-pindah-85-maut,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399296/tiada-bekalan-air-bagi-pakistan-dari-sungai-dikawal-india-modi,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399271/ketua-who-rayu-israel-tunjuk-belas-kasihan-di-gaza,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399268/tiada-penduduk-awam-gaza-terima-bantuan-kemanusiaan-minggu-ini,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399257/arab-saudi-sediakan-unit-dialisis-di-madinah-bagi-jemaah-sakit-buah,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1399203/pemandu-teksi-jepun-disyaki-rogol-50-wanita-polis-temui-3000-video-imej,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398918/kemalangan-serius-berlaku-ketika-pelancaran-kapal-korea-utara,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398903/pemimpin-tertinggi-hamas-muhammad-sinwar-sasaran-terbaharu-israel,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398870/israel-sedia-untuk-gencatan-senjata-sementara-di-gaza-netanyahu,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398848/robot-ai-bantu-jemaah-haji-di-masjidil-haram,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398831/israel-mahu-kawal-keseluruhan-gaza-selepas-perang,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398766/pm-jepun-pecat-menteri-pertanian-akibat-isu-harga-beras-lantik-koizumi,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398609/china-sedia-kerjasama-dengan-gcc-asean,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398564/china-kecam-sikap-pembuli-cuba-kawal-akses-cip-ai,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398541/14000-bayi-berisiko-maut-dalam-tempoh-48-jam-di-gaza,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398436/menteri-pertanian-jepun-letak-jawatan-kerana-kenyataan-terima-beras,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398425/eropah-tingkat-tekanan-terhadap-israel-hentikan-serangan-di-gaza,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398192/raja-salman-titah-tajaan-1000-jemaah-haji-palestin-daripada-keluarga,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398142/lebih-58-mayat-reput-hangus-ditemui-di-sebuah-hospital-di-tripoli,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398121/dua-pendaki-maut-di-himalaya,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398073/madinah-sedang-lalui-proses-pembangunan-berkualiti-bagi-keselesaan-jemaah,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398065/pm-sepanyol-mahu-israel-disekat-sertai-eurovision-pertandingan,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398055/hospital-tajaan-qatar-di-gaza-diserang-israel,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1398184/menteri-pertanian-jepun-ditegur-keluar-kenyataan-kontrovesi-tak-beli,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397636/serangan-terbaru-israel-ragut-130-nyawa-di-gaza-rundingan-gencatan,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397609/israel-benarkan-bekalan-makanan-dihantar-ke-gaza-selepas-sekatan-dua,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397566/misi-satelit-ke-101-agensi-angkasa-lepas-india-gagal,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397553/angka-korban-di-gaza-meningkat-kepada-53339-ketika-genosid-israel,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397506/8-polis-jepun-dikenakan-tindakan-disiplin-main-permainan-dalam-talian,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397407/3-warga-indonesia-ditahan-promosi-pakej-haji-palsu-di-makkah,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397337/india-dituduh-usir-pelarian-rohingya-tanpa-perikemanusiaan,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397332/3-individu-ditahan-di-makkah-atas-penipuan-haji,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397291/serangan-besar-besaran-israel-di-gaza-ratusan-maut-dalam-72-jam,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397245/gelombang-baharu-covid-19-landa-asia-tenggara-kes-melonjak-di-seluruh,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397241/putin-undang-pemimpin-arab-ke-sidang-kemuncak-russia-arab-pertama-pada,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397239/krisis-gaza-jadi-tumpuan-sidang-kemuncak-liga-arab-di-baghdad,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397224/wanita-dakwa-hamil-anak-bintang-tottenham-hotspur-son-heung-min-2-ditahan,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397203/israel-dakwa-bunuh-komander-hizbullah-di-selatan-lubnan,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397180/liga-arab-berhimpun-di-baghdad-bincang-krisis-serantau-isu-gaza,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397144/agensi-meteorologi-jepun-rancang-guna-ai-pertingkat-ketepatan-ramalan,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397125/pbb-rancang-sambung-semula-penghantaran-bantuan-kemanusiaan-ke-gaza,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397102/2-pendaki-dari-india-filipina-maut-di-everest,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397079/israel-lancar-serangan-ke-atas-2-pelabuhan-di-yaman,Title Not Found,Date Not Found,Verify you are human by completing the action below.
https://www.bharian.com.my/dunia/asia/2025/05/1397044/menteri-apec-tegaskan-kepentingan-wto-tangani-kesan-tarif-perdagangan,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1400312/russia-lancar-serangan-udara-terbesar-terhadap-ukraine-13-terbunuh,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1399863/kanada-eu-banteras-rangkaian-perisian-hasad-global,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1399717/18-cedera-dalam-serangan-pisau-di-hamburg,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1399339/uk-pertimbang-pengembirian-kimia-wajib-untuk-pesalah-seksual,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1398813/switzerland-arah-bookingcom-kurangkan-komisyen,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1398597/remaja-alami-obesiti-diramal-melonjak-menjelang-2030,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1398418/pelajar-tikam-3-murid-perempuan-dalam-sekolah-di-finland,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1398391/uk-gantung-rundingan-perdagangan-bebas-dengan-israel,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1398277/eu-setuju-lancar-sistem-kawalan-sempadan-digital-secara-berperingkat,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1398052/who-lulus-draf-perjanjian-pandemik-di-geneva,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1398014/pemimpin-britain-perancis-kanada-kecam-serangan-melampau-israel-ke-atas,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1397964/trump-hubungi-putin-bincang-gencatan-senjata-antara-moscow-dan-kyiv,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1397533/5-cedera-ditikam-dalam-insiden-acara-muzik-di-london,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1397273/penerbangan-kl877-klm-berpatah-balik-ke-amsterdam-kerana-enjin-terbakar,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1397161/ukraine-dakwa-russia-kemuka-syarat-tidak-berpijak-pada-realiti-gagalkan,Title Not Found,Date Not Found,Verify you are human by completing the action below.
https://www.bharian.com.my/dunia/eropah/2025/05/1396886/moscow-kyiv-sepakat-di-istanbul-laksana-pertukaran-tawanan-terbesar,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1399953/hakim-halang-larangan-pelajar-asing-di-harvard,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1399891/trump-ugut-kenakan-tarif-ke-atas-telefon-pintar-tidak-dihasilkan-di,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1399434/dakwa-penggodam-russia-sebar-perisian-hasad,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1399284/beberapa-mangsa-dikhuatiri-terbunuh-dalam-nahas-kapal-terbang-di,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1399005/trump-sambut-presiden-afrika-selatan-dengan-tuduhan-genosid,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1398913/pertahankan-tindakan-hantar-pati-ke-sudan-selatan,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1398442/trump-dedah-pelan-bina-golden-dome,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1397596/joe-biden-disahkan-hidap-kanser-prostat-agresif-merebak-ke-tulang,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1397538/2-maut-kapal-layar-langgar-jambatan-brooklyn,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1397457/pasukan-keselamatan-mexico-bunuh-12-tahan-9-penjenayah,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1397316/25-maut-akibat-puting-beliung-ribut-kencang-di,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1396954/hilang-penarafan-kredit-tertinggi-moodys-kerana-pengurusan-hutang,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1396944/pelan-agih-bantuan-di-gaza-hanya-buang-masa-pbb,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1396909/syarikat-tidak-bersedia-saing-dengan-russia-china-di-afrika,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1396633/henti-syor-vaksin-covid-19-bagi-kanak-kanak-wanita-mengandung,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1396296/21-maut-nahas-jalan-raya-di-mexico,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1396229/pempengaruh-media-sosial-mexico-maut-ditembak-ketika-siaran-langsung,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1396149/google-beri-amaran-penggodam-kini-sasar-peruncit,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1396120/kebakaran-besar-hutan-di-kanada-ragut-dua-nyawa-1000-dipindahkan,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1396114/hadiah-jet-kepada-tidak-perlu-diperbesarkan-qatar,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1395877/amerika-latin-meratapi-kehilangan-presiden-termiskin-jose-mujica-89,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1395635/pbb-kecam-pelan-bantuan-gaza-dicadangkan-israel-disokong,Title Not Found,Date Not Found,Verify you are human by completing the action below.
https://www.bharian.com.my/dunia/amerika/2025/05/1395315/bodohlah-saya-kalau-tak-terima-hadiah-pesawat-dari-qatar-trump,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398263/terlalu-seksi-zhao-yingzi-dihalau-dari-festival-filem-cannes,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398213/saya-amir-rapat-tapi-tak-bercinta-alya-iman,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398171/perkongsian-pak-nil-haiza-buat-ramai-mengalir-air-mata,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398147/sertai-tabligh-linda-harap-beego-istiqamah-bukan-main-wayang,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398119/ig-akim-digodam-hanya-gimik-strategi-promosi-konsert,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398059/3-lagu-runut-bunyi-pelengkap-ejen-ali,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1397980/dolla-tampil-dengan-brazilian-funk-dalam-mwa,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1397954/nabila-huda-sekolahkan-pempengaruh-hina-kerja-anak-seni,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1400357/arwah-fauziah-sahabat-setia-habsah-hassan,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1400292/yassin-sudah-pulang-ke-malaysia-mahu-luang-masa-dengan-keluarga,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1400270/qi-razali-nikah-jurusolek,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1400264/jenazah-allahyarham-fauziah-rauf-selamat-dikebumikan,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1400260/keluarga-allahyarham-fauziah-terima-sumbangan-tabung-kasihhawana,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1400254/mama-happy-go-lucky-suka-hiburkan-orang-anak-arwah-fauziah-aruf,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1400207/zaki-rahsiakan-kisah-cinta-jika-sudah-berpunya,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1400157/siti-hariesa-lelah-sampai-jejas-mental,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1400112/survival-lima-dekad-sons-adam,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1400092/wartawan-veteran-fauziah-rauf-meninggal-dunia,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1400081/feminin-tak-kisah-body-shaming,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399995/pameran-kenang-p-ramlee-hingga-9-jun,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399935/siti-jamumall-mahu-move-sedia-bangkit,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399932/ustaz-syamsul-debat-anggap-isu-tegur-mamat-hanya-salah-faham,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399848/tabby-dolla-enggan-terpalit-gosip-cinta,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399796/mulanya-tak-yakin-kini-jatuh-cinta,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399789/alif-satar-kongsi-detik-indah-solat-jemaah-dengan-latar-memukau-di,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399781/itu-cincin-props-video-muzik-wani-kayrie,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399746/fadlan-singkir-rasa-takut-demi-isteri,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399711/dakapan-bahagia-mimi-syafiq,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399672/bapa-fahrin-ahmad-meninggal-dunia,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399611/bukan-umpan-kisah-dalam-kain-lariskan-lagu,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399596/putri-dahlia-pakar-terapi-tapi-tak-campuri-kemelut-rumah-tangga,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399575/tiga-filem-indonesia-dihasilkan-inspirasi-drama-bidaah,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399538/nas-alami-kejutan-budaya-bawa-watak-keluang-man,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399511/hafiz-tak-fikir-soal-jodoh-utamakan-perasaan-anak-angkat,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399437/malam-mendengar-nadin-amizah-membuai-rasa,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399364/josiah-tak-kisah-pilihan-kedua-ibarat-kiriman-tuhan-selamatkan,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399315/hadiah-peminat-abpbh-kepada-cikgu,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399269/saya-layak-tuntut-cerai,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399248/siti-jamumall-sebak-bakal-dapat-anak-perempuan-aiman-menangis,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399183/dr-alban-kembali-ke-malaysia-selepas-31-tahun,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399147/wani-kayrie-nak-bertunang,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399084/saya-negatif-bukan-bawah-pengaruh-dadah-aiman,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399070/lafaz-cerai-saya-bukan-gimik-tapi-saya-tak-tau-kenapa-siti-buat,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399056/selepas-lafaz-cerai-aiman-tinggal-di-tempat-kerja,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1399014/sukar-bawa-watak-tok-dalang-fattah-kecewa-filem-kulit-wayang,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398980/narsata-sekutu-setan-ngeri-sarat-kekerasan-ekstrem,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398968/farid-tak-tutup-pintu-hati-dambakan-wanita-memahami,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398927/konsert-ungu-cipta-sejarah-diiringi-orkestra,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398873/suara-aina-bergema-sempena-asean-summit-2025,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398825/ella-hangatkan-kedinginan-genting-highlands,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398726/jangan-tanya-punca-perceraian-biar-saya-simpan-sendiri-mas-idayu,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398680/beego-tak-kisah-dipandang-sinis-sertai-tabligh-untuk-perbaiki-diri,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398655/enggan-kekasih-rimas-maya-tak-suka-simpan-prasangka-melulu,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398613/joey-fobia-dua-album-pernah-diharamkan,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398573/malaysia-indonesia-sepakat-lonjak-industri-filem,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398548/kool-101-jadi-rumah-ejen-ali,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1398515/ida-rahayu-bimbang-suara-ejen-ali-hilang,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1397476/teknologi-hologram-hidupkan-glenn-fredly-dalam-konsert,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1397376/fattah-nafi-nikahi-amira-25525,Title Not Found,Date Not Found,Verify you are human by completing the action below.
https://www.bharian.com.my/hiburan/selebriti/2025/05/1397347/amir-ahnaf-elak-babak-sentuh-isteri-orang,Title Not Found,Date Not Found,Verify you are human by completing the action below.
