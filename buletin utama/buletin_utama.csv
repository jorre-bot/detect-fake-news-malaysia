URL,Title,Type,Date,Story
https://www.buletintv3.my/nasional/wartawan-dari-china-pilih-nasi-kandar-juadah-makan-tengah-hari/,[VIDEO] Wartawan dari China pilih nasi kandar juadah makan tengah hari,NASIONAL,"16 April 2025, 02:36PM","KUALA LUMPUR: Sekumpulan wartawan dari China yang membuat liputan lawatan Presiden Xi Jinping di Malaysia, memilih nasi kandar sebagai hidangan makan tengah hari mereka.
Ada juga dalam kalangan wartawan berkenaan tidak melepaskan kesempatan untuk menjamah hidangan popular rakyat Malaysia itu bagi ‘merawat’ kerinduan, apabila pernah melanjutkan pengajian di sebuah universiti awam tempatan.
Menurut Liang Liang atau nama Melayunya Husna, kesempatan itu diambilnya bersama teman yang lain sebelum menghadiri sesi wawancara dengan Perdana Menteri, Datuk Seri Anwar Ibrahim di Putrajaya.
“Kami media dari China. Kami akan membuat liputan di Putrajaya dan memilih makan nasi kandar di sini, untuk membawa kenangan pulang ke negara (China),” katanya menerusi video yang dimuatnaik di akaun TikToknya hari ini.
Dalam video berdurasi satu minit 57 saat itu, Husna bersama empat wartawan dari China dilihat tidak canggung atau saling tak tumpah seperti orang tempatan apabila memesan hidangan itu dalam bahasa Melayu.
Pelbagai lauk kelihatan dalam pinggan masing-masing dengan nasi ‘dibanjiri’ dengan kuah campur.
Antara lauk yang mereka pilih adalah sotong, rendang dan ayam goreng.
Selain nasi kandar, ada wartawan dari republik berkenaan juga memesan minuman yang sinonim dengan rakyat Malaysia iaitu sirap ais.
Tidak kurang juga hidangan itu menjadi pengubat detik seorang dari wartawan yang pernah menuntut di Universiti Putra Malaysia (UPM) pada 2006.
“Semuanya (wartawan dari China) bercakap bahasa (Melayu) dan order (memesan) hidangan Malaysia.
“Kumpulan wartawan China yang bercakap bahasa Melayu dah sampai Putrajaya untuk wawancara dengan PM (Perdana Menteri).
“Kena hati-hati ketika makan. Jangan kotorkan suit (sut),” kata Husna yang juga pensyarah bahasa Malaysia di Yunnan Minzu University.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sultan-ibrahim-yakin-malaysia-china-perkasa-kerjasama/,Sultan Ibrahim yakin Malaysia-China perkasa kerjasama,NASIONAL,"16 April 2025, 02:15PM","KUALA LUMPUR: Yang di-Pertuan Agong Sultan Ibrahim percaya Malaysia dan China akan terus memperkasakan kerjasama kedua-dua negara, walaupun wujud pelbagai jurang geopolitik seantero dunia.
Titah Baginda, Malaysia menitikberatkan integrasi ekonomi lebih mendalam, pengukuhan kolaborasi rantaian bekalan dan perindustrian, peningkatan ketersambungan, serta menegakkan prinsip hormat dan manfaat bersama dalam penglibatan dengan semua rakan kongsi, termasuk China.
“Saya percaya terdapat potensi besar untuk syarikat dan pelabur China untuk meneroka peluang di sini kerana ia selari dengan kepentingan ketersambungan serantau dan pembangunan berkualiti tinggi di bawah Inisiatif ‘Belt and Road’ oleh China.
“Dengan insentif strategik yang kukuh serta lokasi yang baik, Hab Kewangan Khas Forest City di dalam Zon Ekonomi Khas Johor-Singapura (JS-SEZ) telah muncul sebagai antara lokasi pelaburan utama rantau ini,” titah Sultan Ibrahim yang dimuatnaik di Facebook Sultan Ibrahim Sultan Iskandar.
Baginda bertitah demikian ketika berucap pada pertemuan bersama Presiden China, Xi Jinping di Istana Negara hari ini sempena lawatan negara ke Malaysia.
Sultan Ibrahim turut berkenan menjemput Kerajaan China untuk mempromosikan pertukaran bahasa antara kedua-dua negara.
“Jumlah pertukaran pelajar antara negara kita telah meningkat dan kita berhasrat untuk menghantar lebih ramai lagi penuntut kita ke China untuk bertukar ilmu kebudayaan seiring dengan pembelajaran mereka.
“Saya percaya bahasa adalah jambatan penting dalam mengukuhkan hubungan dua hala. Ke arah ini, saya berhasrat untuk giat mempromosikan Kursi Pengajian Melayu Sultan Ibrahim di Beijing Foreign Studies University (BFSU),” titah Baginda.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/presiden-china-xi-jinping-diberi-sambutan-negara-di-istana-negara/,Presiden China Xi Jinping diberi sambutan negara di Istana Negara,NASIONAL,"16 April 2025, 02:07PM","KUALA LUMPUR: Yang di-Pertuan Agong, Sultan Ibrahim menyambut ketibaan Presiden China, Xi Jinping di Istana Negara sempena lawatan negara tiga hari Jinping ke Malaysia yang bermula semalam.
Jinping diberi sambutan negara dan tiba di Istana Negara jam 10.30 pagi.
Turut hadir, Perdana Menteri, Datuk Seri Anwar Ibrahim serta kedua-dua Timbalan Perdana Menteri, Datuk Seri Ahmad Zahid Hamidi dan Datuk Seri Fadillah Yusof serta menteri-menteri Kabinet.
Istiadat dimulakan dengan persembahan lagu kebangsaan kedua-dua negara disusuli tembakan 21 das Meriam.
Ia disusuli dengan pemeriksaan Kawalan Kehormatan Utama membabitkan empat pegawai dan 103 anggota lain-lain pangkat daripada Batalion Pertama Rejimen Askar Melayu Diraja (RAMD) Kem Perdana Sungai Besi.
Jinping bersama delegasi turut diraikan pada Majlis Jamuan Negara.
Lawatan negara itu adalah sebahagian daripada siri Lawatan Negara pertama Jinping tahun ini yang turut melibatkan Vietnam dan Kemboja.
Malaysia dan China telah menjalinkan hubungan diplomatik pada 31 Mei 1974.
Kedua-dua negara meraikan ulang tahun ke-50 hubungan diplomatik tahun lalu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/anggota-polis-tak-hadir-bertugas-ditemui-meninggal-di-rumah-sewa/,"Anggota polis tak hadir bertugas, ditemui meninggal di rumah sewa",NASIONAL,"16 April 2025, 01:49PM","KAJANG: Seorang anggota polis ditemukan meninggal dunia di kediaman sewanya di sebuah pangsapuri di Bandar Mahkota Cheras, di sini, semalam.
Mayat anggota berpangkat lans koperal berusia 37 tahun dari Pasukan Simpanan Persekutuan (FRU) itu ditemui rakan setugas selepas dikatakan tidak hadir bekerja.
Ketua Polis Daerah Kajang, Asisten Komisioner Naazron Abdul Yusof berkata, pihaknya menerima maklumat itu daripada anggota polis yang juga rakan setugasnya berusia 20 tahun pada jam 11.59 pagi.
“Pihak Jabatan Bomba dan Penyelamat Malaysia (JBPM) dipanggil ke lokasi bagi bantuan membuka pintu rumah.
“Hasil pemeriksaan menemukan anggota itu tidak sedarkan diri dan disahkan meninggal dunia oleh pihak perubatan Hospital Kajang yang tiba di lokasi,” katanya dalam kenyataan hari ini.
Beliau berkata, mayat dihantar ke Hospital Kajang untuk bedah siasat dan punca kematiannya disebabkan saluran jantung tersumbat.
Katanya, kes diklasifikasikan sebagai kematian mengejut (SDR).
Beliau meminta orang ramai yang mempunyai maklumat mengenai kes itu untuk menyalurkannya dengan menghubungi Pegawai Penyiasat, Zharif Shah Ab Rashid di talian 012-5925390 atau tampil ke Balai Polis Kajang untuk membantu siasatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/siasatan-habuan-rm10-juta-untuk-pegawai-imigresen-di-klia/,Siasatan habuan RM10 juta untuk pegawai imigresen di KLIA,NASIONAL,"16 April 2025, 01:45PM","Oleh: Fazli Ahmad
KUANTAN: Seorang bekas pegawai Jabatan Imigresen Malaysia (JIM) ditahan untuk membantu siasatan kes membawa masuk warga asing melalui Lapangan Terbang Antarabangsa Kuala Lumpur (KLIA) tanpa prosedur ditetapkan membabitkan habuan lebih RM10 juta.
Suspek dicekup di rumahnya di Temerloh, malam tadi, selepas isterinya yang juga pegawai imigresen bertugas di KLIA ditahan Suruhanjaya Pencegahan Rasuah Malaysia (SPRM) kelmarin.
Kira-kira jam sembilan pagi tadi, lelaki berusia 50 tahun terbabit dibawa ke Mahkamah Majistret Kuantan untuk proses tahanan reman.
Majistret Nur Izzati Zakaria, membenarkan SPRM menahan suspek selama seminggu hingga 22 April.
Difahamkan lelaki terbabit bersara pada 1 Januari 2024 dan kes disiasat ketika dia bertugas sebagai pegawai imigresen di KLIA.
Pengarah SPRM Pahang, Mohd Shukor Mahmud mengesahkan penahanan lelaki terbabit.
Katanya kes disiasat mengikut seksyen 17(a) Akta SPRM 2009.
Kelmarin, tiga pegawai imigresen termasuk seorang wanita berusia 40-an ditahan kerana disyaki bersekongkol dengan sindiket membawa masuk warga asing tanpa prosedur ditetapkan pihak berkuasa.
Kegiatan itu dipercayai didalangi satu sindiket dan sudah menawarkan habuan lebih RM10 juta kepada pegawai imigresen bertugas di KLIA.
Kegiatan itu dipercayai berlaku antara 2021 dan 2024.
SPRM Pahang sedang menyiasat kes itu dan dijangka lebih ramai suspek membabitkan pegawai imigresen ditahan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bila-tengok-wajah-pak-lah-terus-teringat-arwah-ayah/,"“Bila tengok wajah Pak Lah, terus teringat arwah ayah…”",NASIONAL,"16 April 2025, 01:01PM","Oleh: Farah Nabilah Wazer

KUALA LUMPUR: Itu luahan Hasnah Samad Omar, 72, yang sanggup memandu sendiri dari Slim River, Perak, demi memberikan penghormatan terakhir kepada Allahyarham Tun Abdullah Ahmad Badawi di Makam Pahlawan, Masjid Negara.

“Pak Lah selalu pesan, kerja kena jujur, bantu orang, terutamanya penjawat awam. Macam seorang bapa yang menasihati anak. Dia bukan sekadar pemimpin, tapi figura penting negara,” katanya, sebak.

Dia yang pernah berkhidmat sebagai penjawat awam di Kuala Lumpur dari tahun 1971 hingga 2003 berkata, keperibadian Allahyarham sangat dekat di hatinya, terutamanya sebagai bekas kakitangan kerajaan.

“Semalam saya sudah sampai, tapi terlalu ramai orang. Saya berjanji pada diri sendiri, hari ini saya mesti datang,” katanya yang kini menetap di Slim River selepas bersara.

Hasnah kerap datang ke ibu kota setiap minggu untuk meluangkan masa bersama anaknya yang menetap di Taman Sri Gombak, di sini dan bercadang untuk kembali menziarahi makam Allahyarham dalam masa terdekat sebagai tanda penghormatan.

Hasnah antara orang awam yang hadir menziarahi pusara Allahyarham Tun Abdullah di Makam Pahlawan, Masjid Negara, pagi tadi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/14-individu-terbabit-kes-borang-daftar-kelahiran-palsu-direman-sprm/,14 individu terbabit kes borang daftar kelahiran palsu direman – SPRM,NASIONAL,"16 April 2025, 12:23PM","SHAH ALAM: Seramai 14 individu, termasuk tiga wanita, direman lima hari bermula hari ini, oleh Mahkamah Majistret di sini, bagi membantu siasatan kes mengemukakan borang daftar kelahiran palsu.
Perintah reman sehingga 20 April ini dibenarkan Majistret Ameera Mastura Khamis terhadap kesemua individu berusia 28 hingga 49 tahun.
Permohonan dibuat Timbalan Pendakwa Raya Suruhanjaya Pencegahan Rasuah Malaysia (SPRM) Muaz Ahmad Khairuddin dan Pegawai Pendakwa SPRM Muhammad Arif Asyraf Mohd Khairi.
Menurut sumber, kesemua individu itu ditahan jam 12.30 tengah hari hingga jam 6.30 petang di pejabat SPRM Selangor.
Tambahnya, siasatan mendapati, mereka sudah membuat permohonan kad pengenalan dan sijil kelahiran anak kepada Jabatan Pendaftaran Negara (JPN).
“Ini dibuat menerusi Borang Daftar Kelahiran yang mengandungi butiran matan palsu berkenaan pengesahan kelahiran bayi-bayi sedangkan tiada rekod kelahiran bayi terbabit di hospital-hospital terlibat.
“Mereka melakukan perbuatan itu sejak 2015 hingga 2023,” katanya.
Terdahulu, kesemua individu itu tiba di pekarangan bangunan Mahkamah Sultan Salahuddin Abdul Aziz Shah, Shah Alam, dengan kenderaan SPRM, 9.11 pagi.
Sementara itu, Pengarah SPRM Selangor Hairuzam Mohmad Amin @ Hamim mengesahkan perkara berkenaan dan kes disiasat mengikut Seksyen 18 Akta SPRM 2009.
Media pada 12 Mac lalu melaporkan, SPRM menahan 16 individu kerana disyaki terbabit dalam rasuah pendaftaran lewat kelahiran bertaraf bukan warga negara kepada warga negara dan pendaftaran kelahiran menggunakan dokumen sokongan palsu.
Timbalan Ketua Pesuruhjaya (Operasi) SPRM Datuk Seri Ahmad Khusairi Yahaya dipetik berkata, kesemua suspek berusia 20-an hingga 70-an ditahan menerusi Op Outlander dan Op Birth ke atas beberapa premis termasuk klinik dan firma guaman sekitar Lembah Klang dan Johor.
Beliau berkata, serbuan itu dibuat hasil risikan kira-kira setahun dengan kerjasama dan perkongsian maklumat di antara SPRM serta JPN.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/penduduk-gempar-jumpa-bangkai-gajah-mati-beranak/,Penduduk gempar jumpa bangkai gajah mati beranak,NASIONAL,"16 April 2025, 11:24AM","KLUANG: Penduduk di Kampung Contoh, Kahang di sini digemparkan dengan penemuan bangkai seekor gajah betina dipercayai mati beranak dekat ladang kelapa sawit, semalam.
Pengerusi Jawatankuasa Kesihatan dan Alam Sekitar negeri Ling Tian Soon berkata, pihaknya menerima aduan penemuan berkenaan pada 2.30 petang.
Katanya, pemeriksaan anggota Jabatan Perlindungan Hidupan Liar dan Taman Negara (Perhilitan) Johor mendapati tiada kecederaan fizikal pada bangkai gajah berkenaan.
“Turut ditemukan bangkai seekor anak gajah berhampiran bangkai gajah betina dewasa terbabit.
“Gajah berkenaan dipercayai mengalami kesukaran untuk melahirkan anak dalam kandungannya. Gajah itu dipercayai terpisah daripada kumpulan gajah dari Bandar Tenggara,” katanya ketika dihubungi, hari ini.
Katanya, bangkai kedua-dua gajah itu akan ditanam selepas pengambilan sampel dilakukan bagi mengenal pasti punca kematian, hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/wanita-menari-separuh-bogel-cemar-imej-batu-feringghi/,Wanita menari separuh bogel cemar imej Batu Feringghi,NASIONAL,"16 April 2025, 11:08AM","GEORGE TOWN: Kariah Masjid Jamek Ar-Rahman, Batu Feringghi, di sini, kesal dengan video tular memaparkan beberapa wanita menari separuh bogel dan mencolok mata dipercayai ketika Pesta Songkran, baru-baru ini.
Pengerusinya Ismail Din berkata, pihaknya menerima maklumat mengenai video kejadian berkenaan didakwa berlaku di Batu Feringghi apabila tular di media sosial pada Ahad lalu.
“Kami hanya tahu mengenainya selepas video berkenaan tular, yang memaparkan aktiviti tarian separuh bogel, mencolok mata oleh beberapa wanita di tingkat atas sebuah restoran.
“Ia jelas sekali menunjukkan aktiviti tidak senonoh dan menjelekkan,” katanya ketika dihubungi, di sini, hari ini.
Katanya, penganjuran aktiviti berkenaan adalah amat tidak bermoral dan pihaknya mengutuk sekeras-kerasnya perbuatan itu kerana tidak sensitif dan mencemar imej pantai Batu Feringghi yang menjadi tumpuan awam.
“Kami menyarankan pihak berkuasa yang terbabit melihat dengan lebih teliti permohonan permit sebelum memberi kebenaran bagi mengelakkan aktiviti seperti ini berulang di masa hadapan kerana menggugat sensitiviti masyarakat Islam di sini,” katanya.
Terdahulu, tular video berdurasi 37 saat itu memaparkan beberapa wanita berpakaian mencolok mata menari di restoran terbabit.
Ia mendapat pelbagai reaksi warganet berikutan lokasi penganjuran aktiviti itu yang terletak kira-kira 50 meter daripada masjid.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kilang-pembuatan-plastik-musnah-terbakar/,Kilang Pembuatan Plastik musnah terbakar,NASIONAL,"16 April 2025, 11:02AM","KUCHING: Anggota Bomba terpaksa bertungkus lumus lebih lapan jam memadam sepenuhnya kebakaran sebuah kilang pembuatan plastik jalan Kong Ping, off Jalan Penrissen, di sini, malam tadi.
Kejadian itu disedari sekitar jam 9.50 malam sebelum panggilan kecemasan dibuat untuk meminta bantuan mengawal kebakaran terbabit.
Jurucakap Pusat Gerakan Operasi Bomba Sarawak berkata, seramai 24 anggota dari Balai Bomba dan Penyelamat (BBP) Batu Lintang, BBP Padungan, BBP Tabuan Jaya bersama dua jentera dan lori pengangkut air untuk ke lokasi kejadian.
“Anggota terlibat mengambil masa kira-kira 45 minit untuk mengawal kebakaran kilang terbabit.
“Bagaimanapun anggota terlibat memerlukan lebih tujuh jam untuk memadamkan bara api yang masih terdapat di kawasan kilang terbabit bagi memastikan tiada punca api yang boleh mengakibatkan kebakaran berulang,” katanya menerusi satu kenyataan.
Beliau berkata, proses pemadaman kebakaran itu turut dilakukan menggunakan sumber air terbuka selain bantuan dari lori tangki Jabatan Bomba dan Penyelamat Malaysia (JBPM).
Turut digunakan Jengkaut dari kilang berdekatan bagi mengalihkan sisa struktur yang berat bagi tujuan pemadaman kebakaran.
Kebakaran itu memusnahkan sepenuhnya struktur kilang seluas 15,300 kaki persegi itu.
Bagaimanapun tiada kemalangan jiwa atau kecederaan dilaporkan dalam kejadian berkenaan.
Punca kebakaran dan jumlah kerugian terlibat masih dalam siasatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemergian-tun-abdullah-keluarga-hargai-penghormatan-kerajaan/,Pemergian Tun Abdullah: Keluarga hargai penghormatan kerajaan,NASIONAL,"16 April 2025, 10:36AM","KUALA LUMPUR: Keluarga Allahyarham Tun Abdullah Ahmad Badawi merakamkan penghargaan kepada kerajaan atas penghormatan istiadat pengebumian semalam.
Perkara itu dikongsi menantu Allahyarham, Khairy Jamaluddin, dalam catatan balas kepada muat naik entri Perdana Menteri, Datuk Seri Anwar Ibrahim, di Instagram, malam tadi.
“Penghargaan kepada Datuk Seri (Anwar) dan kerajaan kerana memberi penghormatan kepada Pak Lah (Allahyarham Abdullah) dengan mengizinkan satu istiadat pengebumian yang teristimewa,
“Juga atas kebenaran untuk jenazahnya disemadikan di Makam Pahlawan bersama negarawan-negarawan yang lain,” katanya.
Khairy yang juga bekas Menteri Kesihatan, turut mengucapkan terima kasih kepada Anwar atas nukilan ikhlas yang ditulis bagi mengingati Abdullah selaku sahabat lamanya.
“Kami sekeluarga amat tersentuh dengan kemuliaan kata Datuk Seri terhadap ayahanda Pak Lah,” katanya.
Jenazah Perdana Menteri kelima itu dikebumikan mengikut Istiadat Pengebumian Negara di Masjid Negara semalam, dan turut dihadiri ramai kenamaan serta pemimpin politik.
Seiring istiadat itu, semua bangunan dalam jarak radius dua kilometer dari Masjid Negara turut mengibarkan Jalur Gemilang separuh tiang sehingga selesai istiadat pengebumian.
Abdullah, menghembuskan nafas terakhirnya pada usia 85 tahun di Institut Jantung Negara (IJN) di sini pada jam 7.10 malam kelmarin.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/orang-ramai-dinasihat-kemas-kini-mykad-bagi-permudah-urusan-harian-jpn/,Orang ramai dinasihat kemas kini MyKad bagi permudah urusan harian – JPN,NASIONAL,"16 April 2025, 10:08AM","KUALA LUMPUR: Orang ramai dinasihatkan mengemas kini maklumat MyKad dari semasa ke semasa bagi memastikan ketepatan data untuk urusan harian.
Jabatan Pendaftaran Negara (JPN) berkata, setiap individu wajib memaklumkan perubahan maklumat seperti nama dan alamat kediaman bagi tujuan pengemaskinian, sebagaimana tertakluk bawah Peraturan-peraturan Pendaftaran Negara 1990.
Katanya, sesiapa yang mendapati butiran semasanya tidak betul, maka perlu hadir ke pejabat JPN untuk memaklumkan pindaan maklumat itu.
“Misalnya, pemegang kad pengenalan yang bertukar tempat kediaman ke suatu tempat yang dia akan tinggal selama tempoh 90 hari atau lebih, wajib membuat gantian penukaran alamat pada kad pengenalan,” katanya.
JPN berkata, pelbagai usaha dijalankan termasuk Program Menyemai Kasih Rakyat (Mekar) dan promosi menerusi platform dalam talian bagi meningkatkan kesedaran masyarakat mengenai kepentingan mengemas kini maklumat atau memperbaharui kad pengenalan.
“Bagaimanapun, tanggungjawab itu tetap terletak pada individu,” katanya.
Sementara itu JPN berkata, program Mekar yang menawarkan perkhidmatan gantian kad pengenalan di lapangan mencatat peningkatan 84.1% iaitu 59,009 permohonan berjaya diproses tahun lalu berbanding 29,340 pada 2023.
Mekar diperkenalkan kerajaan pada 2023 untuk menangani isu keciciran pemilikan dokumen pengenalan diri dan ia memudahkan urusan pendaftaran kepada golongan tiada keupayaan untuk hadir ke pejabat JPN.-FMT
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ubah-suai-tangki-minyak-untuk-seludup-petrol-2-lelaki-thai-ditahan/,"Ubah suai tangki minyak untuk seludup petrol, 2 lelaki Thai ditahan",NASIONAL,"16 April 2025, 09:06AM","JELI: Taktik licik dua lelaki warga Thailand yang menggunakan kereta tempatan dengan mengubah suai tangki minyak untuk menyeludup petrol terbongkar selepas ditahan Kementerian Perdagangan Dalam Negeri dan Kos Sara Hidup (KPDN), semalam.
Kedua-dua suspek berusia 30 dan 50 tahun itu ditahan menerusi operasi bersepadu Ops Tiris di Bukit Bunga yang turut disertai Pasukan Polis Marin (PPM) Wilayah 3, pada 1.30 tengah hari.
Pengarah KPDN Kelantan, Azman Ismail berkata, kedua-dua suspek ditahan ketika cuba melepasi Kompleks Kompleks Imigresen, Kastam, Kuarantin dan Keselamatan (ICQS) Bukit Bunga untuk menuju ke Thailand dengan menggunakan kenderaan tempatan yang sudah diubah suai tangki minyaknya.
“Penahanan suspek itu dibuat susulan pemantauan dan mendapati terdapat kegiatan mencurigakan di beberapa stesen minyak sekitar kawasan terbabit.
“Hasil pemeriksaan terhadap kedua Proton Waja terbabit membawa kepada penemuan sejumlah 245 liter petrol sekali gus menjadikan nilai keseluruhan rampasan melebihi RM10,000.
“Siasatan turut mendapati suspek sudah membeli kenderaan terbabit tanpa menukar nama pemilik asal sebagai helah bagi mengelak dikesan pihak berkuasa serta memudahkan kegiatan penyelewengan dilakukan,” katanya menerusi kenyataan di sini, hari ini.
Bagaimanapun katanya, kedua-dua suspek mengaku sudah terbabit dalam kegiatan menyeludup petrol sejak hampir lima bulan lalu.
“Kes disiasat mengikut Seksyen 21 Akta Kawalan Bekalan 1961 dibaca bersama Peraturan 3(1) Peraturan-Peraturan Kawalan Bekalan 1974 kerana memiliki dan berurusan dengan barang kawalan tanpa kebenaran yang sah.
“KPDN turut menegaskan bahawa pihaknya akan terus mempergiatkan operasi dan mengambil tindakan tegas terhadap mana-mana individu atau sindiket yang terbabit dalam kegiatan penyeludupan barang kawalan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/polis-cari-suspek-buang-mayat-bayi-di-tepi-gerai/,Polis cari suspek buang mayat bayi di tepi gerai,NASIONAL,"16 April 2025, 08:51AM","LAHAD DATU: Mayat bayi lelaki berbalut kain ditemui dalam kotak di sebuah gerai tidak bernombor di Batu 13, Jalan Jeroco, petang semalam.
Ketua Polis Daerah Lahad Datu, Asisten Komisioner Dzulbaharin Ismail berkata, pihaknya sedang mengesan suspek kes pembuangan mayat bayi berkenaan.
“Bayi lelaki yang cukup sifat ketika ditemui dipercayai telah meninggal dunia.
“Mayat bayi itu kemudian dihantar ke Jabatan Forensik Hospital Lahad Datu untuk bedah siasat,” katanya dalam kenyataan, hari ini.
Dzulbaharin berkata, kes disiasat mengikut Seksyen 318 Kanun Keseksaan kerana menyembunyikan kelahiran dan membuang mayat yang memperuntukkan hukuman penjara maksimum dua tahun atau denda atau kedua-duanya.
“Orang ramai yang mempunyai maklumat boleh berhubung dengan pegawai penyiasat di talian 089-881255,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sungai-pinang-dilanda-banjir-kilat/,Sungai Pinang dilanda banjir kilat,NASIONAL,"16 April 2025, 08:22AM","GEORGE TOWN: Angkatan Pertahanan Awam (APM) Daerah Timur Laut memindahkan penduduk terjejas banjir kilat di beberapa lokasi sekitar di Sungai Pinang di sini, awal pagi tadi.
Antara yang dipindahkan adalah orang kurang upaya (OKU) dan warga emas.
Pegawai Waran II APM Daerah Timur Laut, Sarjan Mejar II Muhamad Haidzir Abai Zulkifli Abai berkata, terdahulu, pihaknya menerima panggilan daripada orang awam pada 1.35 pagi mengenai mangsa di beberapa rumah yang terjejas di Jalan P Ramlee.
Katanya, sebaik tiba di lokasi bersama lima lagi anggota, didapati air sudah meningkat sehingga 0.7 meter.
“Kita berjaya mengesan sebuah rumah yang dihuni penduduk berstatus OKU dan warga emas sebelum memindahkan mereka ke bahagian atas rumah berkenaan,” katanya di lokasi, hari ini.
Tinjauan mendapati kawasan sekitarnya seperti Lorong Kampar, Kampung Dodol, Jalan Perak, Jalan Terengganu, Jalan Anson juga turut digenangi air akibat banjir kilat itu.
Hujan lebat dari 11.30 malam tadi dan berterusan sehingga lebih dua jam bagaimanapun kembali reda kira-kira 3 pagi dan tiada pusat pemindahan sementara (PPS) dibuka.
Sementara itu penduduk di Jalan P Ramlee, Saiful Hazri, 39, berkata, dia menyedari kawasan sekitar rumahnya dinaiki air selepas dihubungi jiran.
Katanya, dia yang tinggal bersama enam lagi ahli keluarga termasuk warga emas kemudian mengubah kedudukan keretanya ke tempat lebih tinggi.
“Namun dua motosikal yang terletak dalam kawasan rumah tidak sempat diselamatkan dan air naik begitu cepat hingga ke paras pinggang (kami),” katanya, di sini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemergian-tun-abdullah-kehilangan-besar-buat-dunia-pendidikan-negara-fadhlina/,Pemergian Tun Abdullah: Kehilangan besar buat dunia pendidikan negara – Fadhlina,NASIONAL,"16 April 2025, 07:57AM","KUALA LUMPUR: Menteri Pendidikan, Fadhlina Sidek menyifatkan pemergian Allahyarham Tun Abdullah Ahmad Badawi adalah satu kehilangan besar buat dunia pendidikan negara.
Beliau berkata, bekas Perdana Menteri itu juga menjadi tonggak utama dalam memperkasa sistem pendidikan dan pembangunan modal insan negara.
Katanya, gagasan Islam Hadhari yang dibawakan Tun Abdullah atau mesra disapa Pak Lah memenuhi citra masyarakat kontemporari, manakala inisiatif seperti J-QAF menyumbang kepada pemerkasaan pendidikan Islam secara menyeluruh di sekolah-sekolah.
“Perjuangan Allahyarham dalam bidang pendidikan tidak bermula ketika beliau menjadi Perdana Menteri, sebaliknya sekian lama digerakkan sejak zaman mahasiswa melalui aktivisme dalam Persatuan Pelajar-Pelajar Melayu Pulau Pinang dan Seberang Prai (PPMPPSP) serta Gabungan Pelajar Melayu Semenanjung (GPMS).
“Sewaktu bertanggungjawab sebagai Menteri Pelajaran (1984-1986), Allahyarham terbabit secara langsung dalam pengoperasian Kurikulum Baru Sekolah Rendah (KBSR) yang pada waktu itu masih pada peringkat awal pelaksanaan.
“Allahyarham turut menyumbang kepada pembangunan modal insan menerusi penubuhan Jawatankuasa Bimbingan Pelajar Sekolah (1985) serta pemerkasaan profesionalisme keguruan menerusi Institut Pengurusan Pendidikan Negara (IPPN) yang kini adalah Institut Aminuddin Baki (IAB),” katanya dalam kenyataan.
Fadhlina berkata, peranan Allahyarham tidak terhenti di situ sahaja, sebaliknya ketika memegang jawatan sebagai Perdana Menteri, beliau melancarkan Pelan Induk Pembangunan Pendidikan (PIPP) 2006–2010 yang menekankan pembinaan negara bangsa melalui sistem pendidikan berkualiti tinggi.
“Segala inisiatif ini mencerminkan betapa pendidikan adalah nadi perjuangan Allahyarham Tun Abdullah Ahmad Badawi.
“Beliau bukan sahaja pemimpin negara, tetapi juga pejuang ilmu dan pembina generasi masa depan,” katanya.
Dalam pada itu, Fadhlina turut mendoakan roh Allahyarham dicucuri rahmat dan ditempatkan dalam kalangan orang beriman dan beramal soleh.
“Bersemadilah dalam tenang wahai negarawan berjiwa besar. Jasamu terhadap pendidikan akan terus dikenang dan dijadikan pedoman sepanjang zaman,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/disyaki-rogol-gadis-oku-masalah-pembelajaran-warga-emas-ditahan/,"Disyaki rogol gadis OKU masalah pembelajaran, warga emas ditahan",NASIONAL,"16 April 2025, 07:33AM","BAYAN LEPAS: Seorang warga emas ditahan polis selepas disyaki merogol seorang gadis orang kurang upaya (OKU) masalah pembelajaran, dalam kejadian pada Ahad lalu.
Suspek yang berusia 64 tahun itu dikatakan melakukan perbuatan itu lebih daripada sekali di sebuah rumah, di sini.
Ketua Polis Daerah Barat Daya, Asisten Komisioner Sazalee Adam berkata, terdahulu, ketiadaan gadis berusia 27 tahun itu disedari ibu mangsa kira-kira jam 6 petang, sebelum ke rumah suspek bersama rakan anaknya.
Sebaik tiba di rumah suspek yang juga sepupunya, didapati mangsa berada dalam bilik mandi dalam keadaan bogel.
“Mangsa menceritakan kepada rakannya suspek yang dipanggil ‘Pak Long’ itu membuka baju dan merogolnya.
“Ibu mangsa kemudian membuat laporan polis bagi tindakan lanjut kerana bimbang,” katanya dalam kenyataan media, hari ini.
Sazalee berkata, siasatan mendapati suspek yang tidak bekerja itu tinggal bersendirian di rumah berkenaan manakala isteri dan anaknya menetap di George town.
Katanya, mangsa yang juga anak sulung daripada tiga beradik itu tidak pernah bersekolah dan tinggal bersama ibu, adik beradik serta keluarga sepupunya.
“Kejadian terakhir berlaku di ruang tamu rumah berkenaan pada Ahad lalu dan ia dipercayai berlaku lebih daripada sekali.
“Tetapi mangsa tidak dapat nyatakan berapa kali berlaku dengan suspek kerana berstatus OKU masalah pembelajaran sejak kecil serta tidak mampu beri keterangan yang jelas,” katanya.
Menurutnya, siasatan juga mendapati mangsa pergi ke rumah suspek seorang diri dengan berjalan selepas keluarganya ke tempat kerja.
“Mangsa dibawa ke Hospital Pulau Pinang (HPP) bagi rawatan lanjut dan suspek sudah ditahan pada hari yang sama serta mengaku melakukan perbuatan itu,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dbkl-imigresen-gempur-lubuk-warga-asing/,"DBKL, Imigresen gempur lubuk warga asing",NASIONAL,"15 April 2025, 11:56PM","KUALA LUMPUR: Dewan Bandaraya Kuala Lumpur (DBKL) bersama Jabatan Imigresen melaksanakan operasi bersepadu ke atas penjaja warga asing di sekitar ibu negara, semalam.
Operasi dilakukan ke atas premis perniagaan sekitar Lorong Haji Taib 4, Chow Kit dan Jalan Berangan, Bukit Bintang di sini.
DBKL dalam kenyataan memaklumkan, tindakan dibuat berdasarkan pemantauan dan risikan dijalankan pegawai penguat kuasa di sekitar kawasan itu bagi mengenal pasti kesalahan-kesalahan dilakukan.
“Sebanyak 15 kes sitaan dilaksanakan serta-merta hasil daripada operasi dijalankan di bawah UUK Perlesenan Penjaja (WPKL) 2016.
“Sebanyak 13 tindakan dilaksanakan ke atas warga asing dan dua lagi tindakan membabitkan penjaja warga negara.
“DBKL juga turut mengeluarkan dua notis tawaran kompaun ke atas premis yang menggajikan warga asing di bawah UUK Perlesenan Tred, Perniagaan dan Perindustrian (WPKL) 2016,” katanya dalam kenyataan di Facebook hari ini.
Selain itu, katanya, seramai 41 orang warga asing dengan 30 daripadanya lelaki dan 11 lagi wanita dibawa oleh Jabatan Imigresen ke Ibu Pejabat Imigresen Wilayah Persekutuan Kuala Lumpur (WPKL) bagi tindakan dokumentasi dan rekod.
“Semua barangan yang dikenakan tindakan sita telah dibawa ke Setor Sitaan Jalan Lombong, Taman Miharja Cheras, Kuala Lumpur untuk tindakan rekod dan dokumentasi,” katanya.
Katanya, DBKL akan meneruskan tindakan dan pemantauan dari masa ke semasa di lokasi tumpuan yang dikenal pasti.
“Sebarang aduan, orang awam boleh berhubung atau menyalurkan maklumat melalui pautan https://adukl.dbkl.gov.my/,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/anwar-imbau-kenangan-bersama-tun-abdullah-dalam-sebuah-video/,Anwar imbau kenangan bersama Tun Abdullah dalam sebuah video,NASIONAL,"15 April 2025, 11:49PM","KUALA LUMPUR: Perdana Menteri, Datuk Seri Anwar Ibrahim mengimbau kenangan bersama Perdana Menteri kelima, Tun Abdullah Ahmad Badawi yang telah kembali ke rahmatullah menerusi sebuah video berdurasi selama 57 saat di Facebook.
Video itu sudah meraih lebih 437,000 tontonan dengan 26,200 ‘like’ setakat jam 11 malam tadi.
“Berehatlah, Pak Lah. Malaysia ternyata terhutang budi atas jasa sang negarawan yang membumi,” menurut hantaran di Facebook.
Allahyarham Tun Abdullah selamat disemadikan mengikut Istiadat Pengebumian Negara di Makam Pahlawan di Masjid Negara pada kira-kira 2.30 petang tadi.
Tun Abdullah, 85, menghembuskan nafas terakhir di Institut Jantung Negara (IJN) pada 7.10 malam semalam.
IJN dalam satu kenyataan memaklumkan negarawan itu dimasukkan ke hospital pagi Ahad selepas mengalami kesukaran bernafas.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/upsi-catat-kadar-kebolehpasaran-graduan-tertinggi-dalam-tempoh-lima-tahun/,UPSI catat kadar kebolehpasaran graduan tertinggi dalam tempoh lima tahun,NASIONAL,"15 April 2025, 11:07PM","TANJUNG MALIM: Universiti Pendidikan Sultan Idris (UPSI) terus membuktikan keunggulannya sebagai institusi pendidikan terkemuka negara apabila mencatat kadar kebolehpasaran graduan (GE) sebanyak 97 peratus bagi tahun 2024 – pencapaian tertinggi universiti itu dalam tempoh lima tahun.
Naib Canselor UPSI, Profesor Datuk Dr. Md Amin Md Taff berkata, berdasarkan data rasmi Kementerian Pendidikan Tinggi (KPT) menerusi Sistem Kajian Pengesanan Graduan (SKPG), kadar bekerja graduan UPSI turut mencapai 97.4 peratus, mencerminkan keberkesanan pendekatan universiti dalam melahirkan graduan berdaya saing dan relevan dengan keperluan industri semasa.
Beliau turut memaklumkan bahawa kadar kebolehpasaran graduan UPSI pada tahun 2023 adalah 95.3 peratus, dan peningkatan sebanyak 1.7 peratus pada tahun berikutnya jelas membuktikan trend positif serta komitmen berterusan universiti dalam meningkatkan kualiti graduan.
“Peningkatan ini bukan sahaja mengatasi kadar kebangsaan, bahkan menunjukkan komitmen UPSI dalam memperkukuh pendekatan berteraskan industri, selain memastikan keseimbangan antara teori dan amalan dalam setiap program pengajian yang ditawarkan,” katanya dalam satu kenyataan hari ini.
Menurut beliau, pencapaian cemerlang ini adalah hasil usaha kolektif seluruh warga UPSI yang sentiasa berinovasi dalam melaksanakan kurikulum dinamik, memperluas jaringan kolaborasi strategik bersama industri, serta memperkasa kemahiran insaniah dalam kalangan pelajar.
Md Amin berkata kadar kebolehpasaran dan kadar bekerja yang tinggi ini jelas menunjukkan bahawa graduan UPSI bukan sahaja memiliki asas akademik yang kukuh, malah dilengkapi dengan kemahiran praktikal dan nilai profesional yang tinggi, sejajar dengan kehendak pasaran kerja masa kini.
Tambah beliau, UPSI akan terus memperkukuh peranannya sebagai peneraju dalam bidang pendidikan dengan memberi fokus kepada pembangunan holistik pelajar, penyelidikan berkualiti tinggi, serta keterlibatan komuniti yang mampan.
Katanya, pencapaian ini mengukuhkan kedudukan UPSI sebagai destinasi utama bagi pelajar yang ingin membina kerjaya dalam bidang pendidikan serta pelbagai sektor lain yang memerlukan tenaga kerja berkepakaran tinggi dan beretika.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemandu-bmw-rempuh-penghantar-makanan-hingga-maut-didakwa-esok/,Pemandu BMW rempuh penghantar makanan hingga maut didakwa esok,NASIONAL,"15 April 2025, 10:06PM","JOHOR BAHRU: Pemandu kereta BMW yang dipercayai mabuk dan merempuh penghantar makanan sehingga maut di Taman Desa Jaya, di sini akan didakwa di mahkamah esok.
Ketua Polis Daerah Seri Alam, Asisten Komisioner Mohd. Sohaimi Ishak berkata, kertas siasatan berhubung kes tersebut telah disiapkan pihaknya.
“Kertas siasatan sudah dirujuk ke pihak Timbalan Pendakwa Raya.
“Suspek akan dituduh esok pagi di Mahkamah Johor Bahru” katanya ringkas ketika dihubungi di sini hari ini.
Dalam kejadian itu, mangsa Mohd Taufik Ariff Sariff, 37, maut selepas dirempuh sebuah BMW ketika sedang keluar untuk membantu mangsa kemalangan jam 2 pagi di Jalan Kota Tinggi-Johor Bahru berhampiran Taman Desa Jaya, di sini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bateri-kereta-meletup-di-stesen-minyak-klia/,Bateri kereta meletup di stesen minyak KLIA,NASIONAL,"15 April 2025, 09:57PM","KUALA LUMPUR: Pemandu e-hailing berdepan detik cemas selepas kereta Proton Saga miliknya meletup di stesen minyak berhampiran Lapangan Terbang Antarabangsa Kuala Lumpur (KLIA), Sepang, hari ini.
Kejadian berlaku sekitar jam 7 petang itu turut tular selepas beberapa video tersebar.
Bagaimanapun hasil pemeriksaan pihak polis mendapati kejadian letupan itu disebabkan bateri kereta meletup.
Pemandu e-hailing terbabit sudah tampil membuat laporan di Balai Polis Aeropolis untuk tindakan selanjutnya.
Terdahulu tular dua video berdurasi satu saat dan satu minit 10 saat memaparkan detik cemas berlaku letupan di stesen minyak terbabit.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bendera-pahang-dikibar-separuh-tiang-esok/,Bendera Pahang dikibar separuh tiang esok,NASIONAL,"15 April 2025, 08:25PM","KUANTAN: Sultan Pahang, Al-Sultan Abdullah Ri’ayatuddin Al-Mustafa Billah Shah menitahkan bendera negeri Pahang dikibarkan separuh tiang, esok.
Setiausaha Kerajaan Negeri Pahang, Datuk Nazri Abi Bakar, berkata titah baginda itu bagi menzahirkan penghormatan atas kembalinya ke rahmatullah Allahyarham Tun Abdullah Ahmad Badawi, semalam.
“Menjunjung titah perintah Al-Sultan Abdullah adalah dimaklumkan bahawa bendera Negeri Pahang Darul Makmur hendaklah dikibarkan separuh tiang pada 16 April 2025 (Rabu),” katanya dalam kenyataan hari ini.
Semalam, Abdullah meninggal dunia pada usia 85 tahun di Institut Jantung Negara (IJN), Kuala Lumpur pada jam 7.10 malam.
Jenazah negarawan itu dikebumikan di Makam Pahlawan di Masjid Negara, selepas solat Zohor hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemergian-tun-abdullah-melaka-anjur-bacaan-yasin/,Pemergian Tun Abdullah: Melaka anjur bacaan Yasin,NASIONAL,"15 April 2025, 07:57PM","MELAKA: Kerajaan negeri Melaka hari ini menganjurkan majlis bacaan Yasin dan tahlil untuk Allahyarham Tun Abdullah Ahmad Badawi yang meninggal dunia semalam.
Bacaan Yasin diketuai Mufti Negeri, Datuk Abdul Halim Tawil itu diadakan di Masjid Al-Aminin, Klebang, serentak dengan penganjuran majlis kesyukuran sempena ulang tahun ke-22 Majlis Bandaraya Melaka Bersejarah (MBMB) hari ini.
Majlis dihadiri Exco Kanan Perumahan, Kerajaan Tempatan, Saliran, Perubahan Iklim dan Pengurusan Bencana negeri, Datuk Rais Yasin; Datuk Bandar, Bandaraya Melaka Bersejarah, Datuk Shadan Othman dan Setiausaha MBMB, Mohd Firdaus Shariff serta lebih 500 jemaah.
Jenazah Perdana Menteri kelima itu selamat disemadikan di Makam Pahlawan, Masjid Negara jam 2.30 petang dengan upacara pengebumian dilaksanakan mengikut Istiadat Pengebumian Negara.
Abdullah yang lebih dikenali sebagai Pak Lah meninggal dunia pada usia 85 tahun di Institut Jantung Negara (IJN), Kuala Lumpur jam 7.10 malam, semalam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/seluruh-negara-kecuali-kelantan-alami-hujan-lebat-hingga-9-malam/,Seluruh negara kecuali Kelantan alami hujan lebat hingga 9 malam,NASIONAL,"15 April 2025, 07:52PM","KUALA LUMPUR: Ribut petir, hujan lebat dan angin kencang yang ketika ini melanda hampir semua negeri kecuali Kelantan dijangka berterusan hingga 9 malam ini, menurut Jabatan Meteorologi Malaysia (METMalaysia).
Ia membabitkan sebahagian besar kawasan di Kedah, Pulau Pinang, Perak, Selangor, Negeri Sembilan, Melaka dan Johor.
Bagaimanapun keadaan sedemikian, hanya sebahagian daerah di Terengganu, Pahang, Sabah dan Sarawak.
Menurut maklumat yang dikeluarkan MetMalaysia setakat jam 5.45 petang tadi, keadaan cuaca itu dijangka melanda Perlis; Langkawi, Kubang Pasu, Kota Setar, Pokok Sena, Padang Terap, Pendang, Sik, Baling, Kulim dan Bandar Baharu di Kedah serta Seberang Perai Utara, Seberang Perai Tengah dan Seberang Perai Selatan, Pulau Pinang.
“Keadaan sama juga melanda Kerian, Larut, Matang Dan Selama, Kuala Kangsar, Kinta, Kampar, Batang Padang dan Muallim di Perak serta Melaka, Selangor, Wilayah Persekutuan Kuala Lumpur dan Putrajaya.
“Begitu juga kawasan Jelebu, Seremban, Port Dickson, Kuala Pilah, Rembau dan Tampin di Negeri Sembilan dan sekitar Tangkak, Muar, Batu Pahat, Kluang, Pontian, Kulai, Kota Tinggi dan Johor Bahru di Johor,” katanya dalam kenyataan di Facebook, petang tadi.
Sementara hanya sesetengah kawasan Hulu Terengganu dan Dungun di Terengganu; (Jerantut dan Bentong) Pahang; Kuching, Serian, Samarahan, Kapit (Belaga), Miri dan Limbang di Sarawak serta Pedalaman (Sipitang, Tenom, Kuala Penyu, Beaufort, Nabawan dan Keningau), Tawau (Kunak dan Lahad Datu) dan Kudat (Pitas), Sabah mengalami keadaan sama.
Amaran cuaca itu dikeluarkan apabila terdapat tanda-tanda menunjukkan ribut petir dengan intensiti hujan melebihi 20 milimeter/jam (mm/j) yang hampir atau dijangka berlaku melebihi sejam.
Amaran ribut petir adalah amaran jangka pendek yang sah dalam tempoh tidak melebihi enam jam untuk satu-satu keluaran.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/perkasa-perpaduan-melalui-dialog-dan-nilai-murni-pm/,Perkasa perpaduan melalui dialog dan nilai murni – PM,NASIONAL,"15 April 2025, 07:38PM","Oleh: Vinsla Santiran
KUALA LUMPUR: Malaysia berada dalam posisi unik untuk menjadi contoh kepada dunia dengan masyarakat berbilang kaum dan agama yang mampu untuk hidup dengan aman.
Justeru Perdana Menteri, Datuk Seri Anwar Ibrahim berkata usaha mencapai keamanan dan keharmonian masyarakat majmuk ini dapat dicapai menerusi dialog antara agama dan kaum.
“Malaysia berada dalam kedudukan yang unik. Walaupun kita ada cabaran dan ketegangan, kita masih mampu bertahan bersama sebagai sebuah komuniti.
“Kita tidak akan gagal kerana kita terlalu bertoleransi atau terlalu mesra kaum lain. Kita gagal bila kita membiarkan rasuah, salah guna kuasa, dan pemimpin yang tidak beramanah mewakili kita,” katanya.
Jelas Anwar, sistem pendidikan perlu menekankan serta memperkukuh nilai-nilai murni seperti toleransi dan keadilan.
Beliau berkata demikian sebelum merasmikan Persidangan Antarabangsa Dialog Peradaban di Universiti Malaya sempena sambutan 30 tahun Dialog Peradaban di Universiti Malaya, hari ini.
Turut hadir Menteri Pendidikan Tinggi, Datuk Seri Zambry Abd Kadir, Timbalan Menteri di Jabatan Perdana Menteri (Hal Ehwal Agama), Zulkifli Hasan dan Timbalan Menteri Belia dan Sukan, Adam Adli Abdul Halim.
Persidangan itu bertujuan memupuk pemahaman mengenai asas falsafah dan etika pembangunan lestari, menyediakan platform bersepadu bagi para akademik, pembuat dasar, dan sektor korporat untuk merangka pelan tindakan inklusif, serta mengetengahkan amalan terbaik dalam bidang seperti dasar Alam Sekitar, Sosial dan Tadbir Urus (ESG), ekonomi kitaran, dan perancangan bandar.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/presiden-china-tiba-untuk-lawatan-negara-3-hari/,[VIDEO] Presiden China tiba untuk lawatan negara 3 hari,NASIONAL,"15 April 2025, 07:29PM","Oleh: Syafiqah Damanhuri
SEPANG: Presiden China, Xi Jinping tiba di Malaysia sempena Lawatan Negara selama tiga hari bermula hari ini hingga Khamis.
Ketibaan beliau di Kompleks Bunga Raya, Terminal Lapangan Terbang Antarabangsa Kuala Lumpur disambut oleh Perdana Menteri, Datuk Seri Anwar Ibrahim.
Pesawat khas yang membawa pemimpin China itu mendarat kira-kira jam 6 petang tadi.
Presiden China, Xi Jinping tiba di Malaysia sempena Lawatan Negara selama tiga hari bermula hari ini hingga Khamis. pic.twitter.com/9AGH6jYvRa
— Buletin TV3 (@BuletinTV3) April 15, 2025
Lawatan Xi adalah atas jemputan Yang di-Pertuan Agong, Sultan Ibrahim menandakan kesinambungan hubungan diplomatik antara Malaysia dan China yang telah terjalin selama lebih lima dekad.
Ini merupakan lawatan rasmi kedua beliau ke Malaysia sejak memegang jawatan Preisden Republik itu pada tahun 2013.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/empat-sahabat-terjatuh-semasa-mendaki-bukit-bendera/,Empat sahabat terjatuh semasa mendaki Bukit Bendera,NASIONAL,"15 April 2025, 06:14PM","Oleh: Mohd Ishak Abdillah Ngah
CHUKAI: Empat sahabat mengalami trauma selepas terjatuh ketika mendaki Bukit Bendera, berhampiran Pantai Teluk Mak Nik, di sini, hari ini.
Kesemua mangsa merupakan remaja perempuan berusia 18 tahun.
Salah seorang daripadanya dikenali sebagai Irish Batrisya Hulaimi, mengalami kecederaan di pinggang.
Sebelum kejadian, mangsa mendaki bukit itu kemudian terjatuh dari tebing.
Kesemua mangsa dapat bangun dan berjalan seperti biasa namun selepas berjalan kira-kira 300 meter, Irish Batrisha dilaporkan lemah dan tidak mampu berdiri.
Mangsa yang lain cuba mendapatkan bantuan kecemasan kira-kira jam 3.25 petang tadi dan menghubungi Balai Bomba dan Penyelamat Kemaman.
Pegawai dan anggota bomba yang tiba tujuh minit kemudian di lokasi memberi bantuan dan menghubungi ambulans sebelum mangsa dibawa Ke Hospital Kemaman untuk tindakan lanjut.
Pegawai Operasi Balai Bomba dan Penyelamat Kemaman, Junaidi Mohd ketika dihubungi berkata, pihaknya masih melakukan siasatan lokasi sebenar dan dari jarak berapa ketinggian kesemua mangsa terbabit jatuh.
“Setibanya di lokasi, mangsa sudah berjalan kira-kira 300 meter dari lokasi kejadian dan salah seorang daripadanya dilaporkan mengalami kecederaan di bahagian pinggang dan dimaklumkan sukar untuk berjalan.
Sementara itu, tiga lagi rakan mangsa hanya mengalami kecederaan ringan iaitu luka di bahagian muka.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/polis-kesan-lelaki-hilang-sejak-24-mac-lalu/,Polis kesan lelaki hilang sejak 24 Mac lalu,NASIONAL,"15 April 2025, 05:54PM","KULIM: Polis meminta kerjasama orang ramai yang mempunyai maklumat berhubung seorang lelaki yang hilang sejak 24 Mac lalu, supaya tampil menyalurkan maklumat bagi membantu siasatan.
Ketua Polis Daerah Kulim, Superintendan Zulkifli Azizan berkata, pihaknya menerima laporan berhubung kehilangan Mohd Fauzi Awang Saad, 51, sebagai kes Orang Hilang (OH) pada 25 Mac lalu pada jam 9.04 pagi.
Beliau berkata, lelaki itu tidak bekerja dan kali terakhir memakai kemeja T hijau dan berseluar hitam dan disedari hilang pada jam 5 petang (24 Mac).
“Lokasi akhir lelaki itu adalah di Nombor 11, Kampung Keda, Bagan Sena, Labu Besar dekat sini.
“Ciri-ciri fizikal lelaki itu adalah 156 sentimeter (sm), berat 85 kilogram, rambut botak di bahagian tengah/hitam, hidungnya lebar, mempunyai misai dan bibir tebal serta hilang ingatan dan strok tangan kiri,” katanya dalam satu kenyataan hari ini.
Sehubungan itu, orang ramai yang mempunyai sebarang maklumat berhubung lelaki berkenaan boleh tampil di mana-mana balai polis berhampiran atau terus menghubungi Ibu Pejabat Polis Daerah (IPD) Kulim di talian 04-4906222.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mrsm-kepala-batas-akan-ditukar-kepada-mrsm-tun-abdullah-badawi/,MRSM Kepala Batas akan ditukar kepada MRSM Tun Abdullah Badawi,NASIONAL,"16 April 2025, 03:12PM","KUALA LUMPUR: Maktab Rendah Sains MARA (MRSM) Kepala Batas akan dinamakan semula menjadi MRSM Tun Abdullah Badawi.
Pengerusi MARA, Datuk Dr Asyraf Wajdi Dusuki berkata, ia bagi mengenang jasa bekas Perdana Menteri kelima itu.
“Sebagai mengenang jasa Almarhum Pak Lah (Tun Abdullah Ahmad Badawi), saya akan mendapatkan persetujuan Menteri (Kemajuan Desa dan Wilayah, Datuk Seri Ahmad Zahid Hamidi) untuk menamakan MRSM Kepala Batas kepada MRSM Tun Abdullah Badawi,” katanya di Facebook beliau hari ini.
Cadangan itu turut mendapat pujian serta sokongan daripada pengguna Facebook lain, yang antara lain menyifatkan Allahyarham Tun Abdullah banyak berjasa di kawasan itu.
Allahyarham Tun Abdullah pernah menjadi Ahli Parlimen Kepala Batas dari 1978 hingga 2008.
Beliau meninggal dunia di Institut Jantung Negara (IJN) pada Isnin lalu dan selamat di disemadikan di Makam Pahlawan, Masjid Negara di sini pada jam 2.30 petang, semalam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lawatan-presiden-china-bukan-kerana-isu-kenaikan-tarif-as-mohamed-khaled/,Lawatan Presiden China bukan kerana isu kenaikan tarif AS – Mohamed Khaled,NASIONAL,"15 April 2025, 05:27PM","KUALA LUMPUR: Menteri Pertahanan, Datuk Seri Mohamed Khaled Nordin menafikan lawatan Presiden China, Xi Jinping ke Malaysia selama tiga hari bermula hari ini hingga Khamis, dilakukan susulan isu kenaikan tarif oleh Amerika Syarikat (AS).
Sebaliknya, beliau berkata, lawatan tersebut telah dirancang lebih awal dan bukan lawatan mengejut seperti yang digembar-gemburkan oleh sesetengah pihak.
“Setiap lawatan pemimpin besar seperti ini tidak dibuat secara tergesa-gesa, sebaliknya ia disusun rapi beberapa bulan lebih awal.
“Lawatan ini tidak mempunyai kaitan langsung dengan isu tarif yang timbul baru-baru ini.
“Ketika lawatan ini dirancang, kita tidak menjangkakan isu tarif akan menjadi topik hangat, maka jangan tafsirkan kunjungan ini dalam konteks yang tidak tepat,” katanya.
Beliau berkata demikian ketika ditemui selepas menghadiri Majlis Sambutan Aidilfitri peringkat Kementerian Pertahanan di Dewan Seroja, Kem KEMENTAH, di sini, hari ini.
Turut hadir, Timbalan Menteri Pertahanan, Adly Zahari.
Bagaimanapun, Mohamed Khaled tidak menolak kemungkinan isu semasa termasuk kesan daripada kenaikan tarif akan dibincangkan dalam pertemuan dua hala antara kedua-dua negara.
Katanya, sebarang perbincangan akan memberi tumpuan kepada mencari penyelesaian dan manfaat bersama antara Malaysia dan China.
Media sebelum ini melaporkan, lawatan negara Xi Jinping ke Malaysia pasti akan menjadi kunjungan ketua negara asing paling berprofil tinggi ke negara ini, sekali gus mencatat sejarah penting dalam hubungan dua hala.
Lawatan bermula hari ini hingga Khamis ini dianggap amat tepat pada masanya, selaras dengan peranan Malaysia sebagai Pengerusi ASEAN, blok serantau yang dianggotai oleh 10 negara, dengan pelbagai siri mesyuarat dijadualkan berlangsung sepanjang tahun ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemergian-tun-abdullah-penduduk-kepala-batas-adakan-solat-jenazah-ghaib/,Pemergian Tun Abdullah: Penduduk Kepala Batas adakan solat jenazah ghaib,NASIONAL,"15 April 2025, 05:04PM","KEPALA BATAS: Lebih 50 jemaah terdiri daripada penduduk Kepala Batas di Masjid Al Jamiul Badawi, di sini, hari ini menunaikan solat jenazah ghaib untuk Perdana Menteri Kelima, Tun Abdullah Ahmad Badawi yang meninggal dunia, semalam.
Solat yang diimamkan, Imam Kanan masjid itu, Dr Hambali Zulkifli menitipkan doa atas pemergian negarawan terulung berkenaan.
Hambali berkata, dia bersama jemaah lain yang tidak berkesempatan menziarahi jenazah Tun Abdullah di Kuala Lumpur mengadakan solat itu sebagai tanda memperingati jasa yang ditaburkan Allahyarham khususnya buat penduduk Kepala Batas.
“Alhamdulillah, walaupun jenazah Tun Pak Lah berada di Masjid Negara, kami (yang tidak berkesempatan ke sana) tetap ingat pada beliau dengan mengadakan solat jenazah ghaib.
“Semoga Allah mengurniakan ganjaran syurga buat beliau yang banyak menyumbang jasa untuk negara termasuk warga Kepala Batas,” katanya.
Sementara itu, setiausaha masjid berkenaan, Mohd Hilmi Basaruddin, berkata pesanan Allahyarham Tun Abdullah yang menasihati anak muda kariah itu untuk terus mengimarahkan masjid akan terus dipegang.
“Tentu sekali generasi muda berasa amat kehilangan yang besar bukan sahaja pada negara kita, malah kami di sini.
“Pak Lah sentiasa berpesan kepada kami (jawatankuasa masjid) supaya jangan tinggalkan masjid, penuhilah masjid dengan majlis ilmu dan banyak laksanakan program untuk menarik minat anak muda,” katanya.
Tun Abdullah menjadi Ahli Parlimen Kepala Batas selama lapan penggal berturut-turut sejak tahun 1978 hingga 2013.
Sepanjang khidmatnya, beliau dikatakan telah mengubah wajah Kepala Batas dari ‘pekan koboi’ kini menjadi bandar baharu pesat membangun, selain masih mengekalkan kampung tradisional.
Terdahulu Tun Abdullah, 85, meninggal dunia di Institut Jantung Negara (IJN), Kuala Lumpur pada jam 7.10 malam.
Jenazah negarawan itu selamat dikebumikan di Makam Pahlawan di Masjid Negara, selepas solat Zohor, sebentar tadi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemergian-tun-abdullah-harap-pak-lah-sentiasa-diingati-anak-allahyarham/,Pemergian Tun Abdullah: “Harap Pak Lah sentiasa diingati” – anak Allahyarham,NASIONAL,"15 April 2025, 04:55PM","Oleh: Zulfakhri Shamsul Ariffin, Siti Khadijah Jaafar, Fahmi Tajuddin, Ridhwan Rusydi Azri Roslan
KUALA LUMPUR: “Harap Pak Lah akan sentiasa diingati”.
Demikian kata anak kepada bekas Perdana Menteri kelima itu, Nori Abdullah yang menzahirkan rasa syukur di atas penghormatan terakhir yang diberikan terhadap Tun Abdullah Ahmad Badawi hari ini.
Menurutnya, ahli keluarga sememangnya sangat terharu dengan segala bentuk ucapan dan ingatan terhadap jasa yang pernah diberikan oleh Allahyarham.
“Bersyukur melihat kepada keadaan, penghormatan yang diberi kepada dia, dan ingatan dari semua pihak, ahli keluarga memang sangat bersyukur.
“Alhamdulillah untuk segala-galanya, alhamdulillah dia juga dah pulang ke rahmatullah kita pun reda dengan ketentuan Allah. Semua dengan cepat dan elok, Semoga dia akan terus diingati,” katanya lagi.
Nori Tun Abdullah merupakan anak perempuan kepada bekas Perdana Menteri Malaysia yang kelima itu serta Tun Endon Mahmood yang meninggal dunia akibat kanser pada 2005.
Terdahulu, jenazah Tun Abdullah selamat dikebumikan di Makam Pahlawan, Masjid Negara pada jam 2.28 petang tadi.
Sebelum itu, solat jenazah berlangsung di Dewan Solat Utama, Masjid Negara pada jam 1.50 petang.
Solat jenazah telah diimamkan oleh Imam Besar Masjid Negara, Ehsan Mohd Hosni, dengan dihadiri ahli keluarga, pemimpin negara serta orang ramai yang turut hadir memberikan penghormatan terakhir.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemergian-pak-lah-kehilangan-besar-untuk-sarawak-tpm-fadillah/,Pemergian Pak Lah kehilangan besar untuk Sarawak – TPM Fadillah,NASIONAL,"15 April 2025, 04:53PM","KUALA LUMPUR: Timbalan Perdana Menteri Datuk Seri Fadillah Yusof menyifatkan pemergian Tun Abdullah Ahmad Badawi sebagai satu kehilangan besar kepada negeri Sarawak.
Bercakap kepada media selepas Istiadat Pengebumian Negara, Fadillah berkata Abdullah banyak menyumbang secara signifikan kepada pembangunan negeri itu.
Antara kejayaan di bawah pimpinan beliau ang paling diingati adalah penubuhan Sarawak Corridor of Renewable Energy (SCORE), yang kini terbukti berjaya memacu pembangunan ekonomi negeri.
“Ia satu kehilangan besar bagi kita. Allahyarham seorang pemimpin yang membawa banyak jasa kepada negeri dan negara.
“Saya dan juga mewakili Premier Sarawak, Tan Sri Abang Johari Tun Openg serta seluruh rakyat Sarawak, kami merakamkan ucapan takziah kepada Tun Jeanne Abdullah dan seluruh keluarga Allahyarham,” katanya.
Mengulas lanjut Istiadat Pengebumian hari ini, Fadillah berkata istiadat berjalan lancar dan merakamkan penghargaan kepada semua pihak yang terlibat dalam menguruskan istiadat itu pada hari ini.
“Alhamdulillah, segalanya berjalan lancar. Terima kasih kepada semua pihak termasuk pasukan keselamatan, pengurusan Masjid Negara, bahagian protokol dan semua yang terlibat hari ini,” katanya.
Abdullah atau mesra dikenali sebagai Pak Lah meninggal dunia di Institut Jantung Negara (IJN) pada jam 7.10 malam semalam dan telah dikebumikan di Makam Pahlawan, Masjid Negara selepas Zohor.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/remaja-jual-nasi-kerabu-maut-digilis-treler/,Remaja jual nasi kerabu maut digilis treler,NASIONAL,"15 April 2025, 04:49PM","MELAKA: Seorang peniaga nasi kerabu maut apabila digilis sebuah treler ketika menunggang motosikal ke gerainya di Taman Tangga Batu Perdana, pagi tadi.
Ketua Polis Daerah Melaka Tengah, Asisten Komisioner Christopher Patit, berkata dalam kejadian kira-kira jam 10.45 pagi itu, mangsa, Nurnie Alisya Mohamed Noor, 15, meninggal dunia di lokasi.
Katanya, siasatan awal mendapati mangsa menunggang motosikal jenis Yamaha 135LC dalam perjalanan dari Tangga Batu ke gerainya di sebelah kanan Taman Tangga Batu Perdana.
Manakala treler dipandu lelaki berusia 43 tahun itu pula sedang bergerak dari arah Tangga Batu menghala ke Ayer Keroh.
“Motosikal ditunggang mangsa yang datang dari arah kiri jalan cuba memotong treler yang bergerak dari Tangga Batu ke Ayer Keroh.
“Akibatnya, berlaku perlanggaran antara motosikal dengan treler itu hingga menyebabkan penunggangnya maut digilis di tempat kejadian,” katanya dalam kenyataan hari ini.
Christopher berkata, mayat dibawa ke Jabatan Perubatan Forensik Hospital Melaka dan Pol 61 dikeluarkan bagi mengetahui punca kematian.
“Siasatan lanjut masih diteruskan mengikut Seksyen 41(1) Akta Pengangkutan Jalan 1987 termasuk mengesan saksi bebas dan kenderaan terbabit ditahan untuk pemeriksaan di PUSPAKOM,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/jpn-nafi-bantuan-rm300-dikreditkan-ke-dalam-mykad/,JPN nafi bantuan RM300 dikreditkan ke dalam MyKad,NASIONAL,"15 April 2025, 04:40PM","PUTRAJAYA: Jabatan Pendaftaran Negara (JPN) hari ini menafikan dakwaan bantuan tunai sebanyak RM300 dikreditkan ke dalam MyKad.
Dalam satu hantaran di Facebook, JPN menjelaskan maklumat maklumat itu adalah palsu dan jabatan tersebut tidak pernah mengeluarkan sebarang bentuk bantuan wang tunai.
“Orang ramai dinasihatkan supaya tidak mudah terpedaya dengan hantaran tular di media sosial dan tidak menekan sebarang pautan yang meragukan,” menurut JPN.
JPN menasihati orang ramai untuk mendapatkan maklumat sahih berkenaan bantuan kewangan kerajaan melalui portal rasmi Sumbangan Tunai Rahmah (STR) di pautan https://bantuantunai.hasil.gov.my.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/hospital-medan-atm-diatur-gerak-ke-myanmar-esok/,Hospital medan ATM diatur gerak ke Myanmar esok,NASIONAL,"15 April 2025, 04:33PM","KUALA LUMPUR: Hospital medan oleh Angkatan Tentera Malaysia (ATM) akan mula diatur gerak ke Myanmar, esok dalam misi bantuan kemanusiaan Malaysia ke negara itu yang teruk dilanda gempa bumi pada 28 Mac lalu.
Menteri Pertahanan, Datuk Seri Mohamed Khaled Nordin, berkata persiapan menghantar hospital medan sudah disempurnakan dan kini hanya menunggu kelulusan akhir daripada pihak berkuasa Myanmar berhubung lokasi yang sesuai bagi menempatkan kemudahan tersebut.
“Kita sudah bersedia untuk hantar pada esok (16 April) dan kerajaan sudah pun bersetuju menampung segala keperluan perbelanjaan.
“Kita hanya menunggu pihak Myanmar untuk memberikan lampu hijau di mana hospital medan ini nak diwujudkan. Jadi kita sudah bersedia, hari ini dia beritahu (lokasi untuk hospital medan), esok kita sudah boleh hantar,” katanya.
Beliau berkata demikian kepada pemberita ketika ditemui selepas menyempurnakan Majlis Sambutan Hari Raya Aidilfitri Peringkat Kementerian Pertahanan Tahun 2025 di Dewan Seroja, Kem KEMENTAH, di sini hari ini.
Mohamed Khaled sebelum ini memaklumkan seramai 35 pegawai perubatan akan dihantar ke Myanmar susulan persetujuan kerajaan untuk ATM menyediakan kemudahan hospital medan di Myanmar atas permohonan negara itu, baru-baru ini.
Beliau turut dilaporkan berkata, objektif operasi hospital medan itu ialah untuk menjalankan serta memberi rawatan ortopedik dan trauma, menyediakan pembedahan kecemasan untuk mangsa (gempa bumi) yang mengalami patah tulang dan sebagainya, supaya dapat mengurangkan risiko kecacatan pada mereka.
Selain itu, katanya pasukan perubatan ATM juga akan mengambil peluang untuk memberi kerjasama melatih pasukan perubatan Myanmar dalam soal ‘capacity building’ (pengukuhan keupayaan) dari sudut kesihatan.
Difahamkan, pesawat membawa hospital medan bersama pasukan perubatan ATM dijadualkan akan berlepas ke Myanmar dari Pangkalan Udara Subang, Selangor pada jam 4.30 pagi nanti.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/seorang-lagi-suspek-bergelar-datuk-ditahan-bantu-siasatan-dakwaan-minta-suapan/,"Seorang lagi suspek bergelar Datuk ditahan, bantu siasatan dakwaan minta suapan",NASIONAL,"15 April 2025, 03:14PM","MELAKA: Suruhanjaya Pencegahan Rasuah Malaysia (SPRM) Melaka menahan seorang lagi suspek bergelar Datuk bersama bekas Timbalan Speaker Dewan Negara yang juga pemimpin kanan parti politik, kerana disyaki menerima rasuah membabitkan kerja penambakan laut di kawasan perairan Kota Laksamana di negeri itu.
Menurut sumber, mereka ditahan selepas disyaki menerima rasuah empat unit kenderaan mewah, selain wang tunai yang keseluruhannya dianggarkan berjumlah kira-kira RM300,000 daripada seorang pemilik syarikat bergelar Datuk membabitkan kerja penambakan laut itu.
Katanya, kedua-dua mereka yang berusia lingkungan 60-an itu ditahan antara jam 4.30 hingga 5 petang semalam ketika hadir di Pejabat SPRM Melaka bagi dirakamkan keterangan.
“Suspek yang berjawatan sebagai pengarah urusan sebuah syarikat dipercayai menerima rasuah empat unit kenderaan mewah, selain wang tunai yang keseluruhannya dianggarkan berjumlah kira-kira RM300,000 daripada seorang pemilik syarikat bergelar Datuk.
“Suspek disyaki menerima rasuah berkenaan sekitar 2021 hingga 2023 sebagai balasan kerana memberikan kerja-kerja menambak laut seluas kira-kira 100 ekar (40.46 hektar) kepada syarikat milik individu bergelar Datuk terbabit,” katanya, hari ini.
Perintah reman selama enam hari sehingga 20 April terhadap suspek dikeluarkan Majistret Sharda Shienha Mohd Suleiman selepas permohonan dibuat SPRM di Mahkamah Majistret Ayer Keroh, pagi tadi.
Sementara itu, Pengarah SPRM Melaka, Adi Supian Shafie ketika dihubungi mengesahkan tangkapan terhadap kedua-dua suspek dan berkata, suspek kedua bergelar Datuk bagaimanapun dilepaskan dengan jaminan SPRM sebaik keterangannya selesai dirakamkan.
Katanya, kes disiasat mengikut Seksyen 16(a)(B) Akta SPRM 2009.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/perluas-unit-dron-di-ipd-catat-indeks-jenayah-tinggi-kp-selangor/,Perluas unit dron di IPD catat indeks jenayah tinggi – KP Selangor,NASIONAL,"15 April 2025, 01:49PM","KLANG: Polis Selangor bercadang memperluaskan unit dron di beberapa Ibu Pejabat Polis Daerah (IPD) yang merekodkan indeks jenayah yang tinggi di negeri ini.
Ketua Polis Selangor, Datuk Hussein Omar Khan berkata, setakat ini, tiga IPD iaitu IPD Klang Utara, Serdang dan Sungai Buloh didapati boleh dibantu unit berkenaan dalam mengekang dan membasmi jenayah di lokaliti berkenaan.
Bagaimanapun, katanya, ia bergantung kepada peruntukan kewangan perolehan.
“Buat masa ini, selain di IPD Klang Selatan, ia (dron) turut digunakan di IPD Petaling Jaya dalam pencegahan jenayah.
“Jadi, kesannya sangat bagus yang mana sejak penggunaannya di Klang Selatan, didapati tiada kes ragut di kawasan yang ditetapkan (dipantau dron),” katanya.
Terdahulu, beliau menyaksikan majlis serah terima tugas Ketua Polis Daerah Klang Selatan antara Asisten Komisioner Cha Hoong Fong kepada Asisten Komisioner Ramli Kasa.
Tambah Hussein, dron yang digunakan berfungsi secara automatik dengan membuat pemantauan seperti mana telah diselaras atau ditetapkan pihak polis.
“Apabila bateri habis, dron ini akan turun dan caj sendiri sebelum naik melakukan pemantauan semula. Jadi, ia amat efektif dalam aspek pencegahan jenayah ini,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lelaki-parah-dilibas-parang-berkali-kali-di-pusat-beli-belah/,Lelaki parah dilibas parang berkali-kali di pusat beli belah,NASIONAL,"15 April 2025, 01:15PM","SEREMBAN: Seorang lelaki parah ditetak suspek menggunakan parang dalam kejadian di sebuah pusat beli-belah, malam tadi.
Kejadian kira-kira jam 7 malam itu dirakam sistem kamera litar tertutup (CCTV) sebuah premis dan tular di media sosial yang memaparkan seorang lelaki berparang dengan selamba menetak mangsa di kawasan tumpuan ramai.
Ketua Polis Daerah Seremban, Asisten Komisioner Mohamad Hatta Che Din, berkata pihaknya percaya kejadian itu membabitkan unsur gangsterisme akibat dendam.
“Pihak polis menerima maklumat satu kejadian tetak menggunakan parang membabitkan mangsa seorang lelaki berusia 40 tahun yang berlaku kira-kira jam 8.15 malam dan kes ini tular di media sosial.
“Siasatan mendapati kejadian berlaku dalam bangunan pusat beli-belah ketika mangsa sedang berehat seorang diri sambil merokok,” katanya dalam satu kenyataan, hari ini.
Mohamad Hatta berkata, kejadian itu berlaku apabila mangsa dikejutkan dengan kemunculan sekumpulan lelaki yang berlari dari eskalator aras bawah dengan seorang daripada mereka memegang parang.
“Mangsa yang tidak sempat mengelak dikatakan dilibas berkali-kali oleh suspek. Selepas berjaya bangun, mangsa yang cedera terus melarikan diri dan dipercayai diselamatkan rakan yang melihat kejadian itu.
“Mangsa kemudian dikejarkan ke hospital untuk rawatan dan dia yang mengalami luka pada kedua-dua lengan, belakang dan kaki kanan dilaporkan stabil,” katanya.
Mohamad Hatta berkata, kes disiasat mengikut Seksyen 324 Kanun Keseksaan iaitu mencederakan manusia menggunakan senjata.
“Polis percaya kejadian ini ada elemen gangsterisme dan motif kejadian adalah dendam.
“Suspek sudah dikenal pasti dan usaha mengesan serta menangkap suspek sedang dijalankan.
“Sesiapa yang mempunyai maklumat mengenai kejadian ini boleh berhubung dengan pegawai penyiasat, Inspektor Tharvin di talian 019-3666048 atau boleh terus ke mana-mana balai polis berhampiran bagi membantu siasatan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/op-kutip-18-tukang-urut-jalanan-warga-asing-ditahan/,Op Kutip: 18 tukang urut jalanan warga asing ditahan,NASIONAL,"15 April 2025, 01:13PM","KUALA LUMPUR: 18 tukang urut jalanan yang sedang leka mengurut pelanggan ditahan menerusi Op Kutip di Lorong Haji Taib, Chow Kit, di sini, semalam.
Dalam operasi jam 11.35 malam itu, Jabatan Imigresen Malaysia (JIM) turut dibantu Dewan Bandaraya Kuala Lumpur (DBKL).
Pengarah Imigresen Kuala Lumpur, Wan Mohammed Saupee Wan Yusoff berkata, mereka dipercayai sudah beroperasi lama, tetapi sebelum ini dikendalikan oleh tukang urut warga tempatan atau pemegang MyKad merah.
“Ketika serbuan, ada cubaan untuk melarikan diri, namun gagal berikutan kawasan itu sudah dikepung terlebih dahulu oleh anggota penguat kuasa imigresen dan DBKL.
“Kesemua tukang urut yang ditahan terdiri daripada 11 lelaki dan tujuh wanita warga Indonesia berusia 30 hingga 55 tahun di mana mereka didapati tidak memiliki dokumen perjalanan sah,” katanya.
Katanya, siasatan awal mendapati pendatang asing tanpa izin (PATI) terbabit mengambil upah bermula RM30 untuk perkhidmatan urut kaki selain didakwa turut menyediakan urutan batin.
“Siasatan kes berkenaan disiasat mengikut Seksyen 15(1)(c) Akta Imigresen 1959/63 dan Seksyen 6(1)(c) akta sama,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/remaja-perempuan-mangsa-culik-diikat-dan-disumbat-dalam-bagasi/,Remaja perempuan mangsa culik diikat dan disumbat dalam bagasi,NASIONAL,"15 April 2025, 12:40PM","Oleh: Ing Boon Seng
KUALA LUMPUR: Remaja perempuan yang diculik di Seremban pada 10 April lalu, disumbat dalam bagasi sebelum dibawa ke lokasi persembunyian.
Pengarah Jabatan Siasatan Jenayah Bukit Aman, Datuk Seri Mohd Shuhaily Mohd Zain berkata pihaknya mengenal pasti kumpulan penculik itu didalangi seorang wanita berusia 31 tahun yang turut ditahan.
Menurut beliau, pada hari kejadian, mangsa bersama ibunya ke sebuah salun kecantikan.
Tidak lama kemudian, mangsa ingin ke sebuah kedai serbaneka berdekatan sebelum diculik seorang lelaki dan dibawa masuk ke dalam sebuah kenderaan pacuan empat roda yang menunggu.
Jelas Datuk Seri Mohd Shuhaily, ketika didalam kenderaan berkenaan, mangsa telah diikat dan disumbat dalam bagasi.
Keluarga mangsa katanya kemudian menerima panggilan meminta wang tebusan sebanyak RM2 juta.
Sejurus laporan polis dibuat pihak keluarga, polis segera menubuhkan dua pasukan khas.
Selepas rundingan antara kumpulan penculik dan keluarga, wang tebusan sebanyak RM280,000 dan beberapa utas rantai emas dibayar kepada penculik.
Ujarnya, kumpulan penculik dikatakan menggunakan alat pengesan logam pada beg berisi wang tebusan bagi mengelak lokasi mereka dikesan.
Mangsa kemudian dibebaskan di satu lokasi di Port Dickson dan disahkan selamat.
Hasil siasatan membawa kepada penahanan tiga lelaki dan tiga wanita bersama wang tunai RM180,000.
Manakala seorang lagi suspek lelaki berusia 21 tahun dikesan di Klang dan maut selepas berbalas tembakan dengan polis.
Kumpulan berkenaan dikatakan telah membelanjakan wang sebanyak RM100,000.
Enam suspek berkenaan kini direman 14 hari dan disiasat dibawah Akta Culik 1961.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/polis-siasat-kes-suspek-culik-ditembak-mati/,Polis siasat kes suspek culik ditembak mati,NASIONAL,"15 April 2025, 12:36PM","KLANG: Polis membuka kertas siasatan berhubung suspek kes penculikan remaja perempuan di Seremban, Negeri Sembilan yang ditembak mati selepas berbalas tembakan dengan polis di Bandar Bukit Tinggi dekat sini, awal pagi semalam.
Ketua Polis Selangor, Datuk Hussein Omar Khan berkata, siasatan dijalankan mengikut Seksyen 307 Kanun Keseksaan oleh Jabatan Siasatan Jenayah Ibu Pejabat Polis Daerah (IPD) Klang Selatan.
“Ini atas kesalahan cubaan membunuh pegawai polis, manakala kes culik di bawah bidang kuasa polis Negeri Sembilan,” katanya ketika ditemui selepas Majlis Serah Terima Tugas Ketua Polis Daerah Klang Selatan di Dewan Serbaguna IPD Klang Selatan di sini, hari ini.
Semalam, Timbalan Pengarah (Risikan/Operasi) Jabatan Siasatan Jenayah (JSJ) Bukit Aman, Datuk Fadil Marsus dilaporkan berkata, pihaknya mengesan suspek warga tempatan berusia 21 tahun itu di Bandar Bukit Tinggi, Klang sebelum dia cuba melarikan diri daripada polis.
Fadil berkata suspek disyaki sebagai antara individu terbabit dalam kes penculikan remaja perempuan warga tempatan itu dan meminta wang tebusan sebanyak RM2 juta daripada keluarga mangsa pada 10 April lalu.
Dalam kejadian semalam, suspek turut melanggar dua kenderaan polis dan hasil pemeriksaan dalam kereta Proton Wira yang dipandu suspek menemui sepucuk pistol dan sebilah parang.
Selain suspek yang ditembak mati, enam lagi individu termasuk tiga wanita turut ditahan di sekitar Negeri Sembilan dipercayai terlibat dalam kes berkenaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sultan-perak-tegur-pihak-main-sentimen-kaum-dan-agama-kecam-politik-kebencian/,"Sultan Perak tegur pihak main sentimen kaum dan agama, kecam politik kebencian",NASIONAL,"15 April 2025, 11:38AM","Oleh: Kumaran Rajamoney
IPOH: Sultan Perak, Sultan Nazrin Muizzuddin Shah, menzahirkan rasa kecewa dan kebimbangan baginda terhadap peningkatan retorik berasaskan kaum dan agama serta budaya politik kebencian yang semakin menular dalam negara.
Dalam titah diraja sempena Istiadat Pembukaan Rasmi Tahun Ketiga Dewan Negeri Perak Darul Ridzuan Ke-15, baginda bertitah bahawa tindakan mempergunakan isu perkauman dan keagamaan demi meraih populariti politik adalah amat berbahaya dan berpotensi menggugat keharmonian rakyat yang hidup dalam masyarakat majmuk.
“Perkara berkaitan agama dan kaum semakin disensasikan dan ditunggang oleh mereka yang mahu dilihat sebagai wira kaum atau wira agama. Sedangkan tindakan sebegini boleh mencetuskan kemarahan serta permusuhan dalam kalangan warga negara,” titah baginda.
Sultan Nazrin turut melahirkan rasa kecewa terhadap pihak yang terus mempolitikkan isu sensitif, seperti pemindahan kuil untuk memberi laluan kepada pembinaan masjid, meskipun penyelesaian telah dicapai secara damai melalui rundingan.
“Dukacitanya sebagai sebuah negara, kita kini semakin hanyut. Perkara kecil yang bersifat setempat, bila dipolitikkan secara keterlaluan, berpotensi mencetuskan letupan besar. Kita semakin hanyut jika terus membiarkan emosi dan kebencian dipupuk atas nama perjuangan kaum atau agama,” titah baginda.
Baginda turut menyuarakan kebimbangan terhadap budaya politik semasa yang menyuburkan fitnah, penghinaan dan serangan peribadi, hingga nilai kemanusiaan dan empati semakin terhakis.
Sultan Nazrin menegaskan bahawa semua agama tanpa pengecualian menganjurkan nilai-nilai kebaikan, belas kasihan dan keadilan. Justeru, baginda mengajak seluruh rakyat untuk tidak terperangkap dalam retorik yang memecahbelahkan, sebaliknya memperkukuhkan nilai perpaduan dan kemanusiaan sejagat.
Mengambil contoh insiden kebakaran saluran paip gas di Putera Heights baru-baru ini, baginda memuji tindakan dua pemimpin rumah ibadat – masjid dan kuil – yang telah membuka premis mereka sebagai tempat perlindungan kepada mangsa tanpa mengira latar belakang kaum dan agama.
“Tindakan mulia ini membuktikan bahawa rakyat biasa, tanpa pengaruh politik berbaur kebencian, mampu hidup dalam suasana harmoni dan saling menghormati,” titah baginda.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemergian-tun-abdullah-sultan-perak-raja-permaisuri-perak-zahir-ucapan-takziah/,"Pemergian Tun Abdullah: Sultan Perak, Raja Permaisuri Perak zahir ucapan takziah",NASIONAL,"15 April 2025, 11:17AM","Oleh: Kumaran Rajamoney
IPOH: Sultan Perak, Sultan Nazrin Muizzuddin Shah dan Raja Permaisuri Perak, Tuanku Zara Salim, menzahirkan ucapan takziah atas pemergian Allahyarham Tun Abdullah Ahmad Badawi.
Ucapan takziah itu dizahirkan baginda dalam titah diraja semasa Istiadat Pembukaan Rasmi Tahun Ketiga Dewan Negeri Perak Darul Ridzuan Ke-15, yang berlangsung di Bangunan Perak Darul Ridzuan, pagi tadi.
“Beta bersama Raja Permaisuri, Dewan ini, dan seluruh rakyat Beta di negeri Perak menzahirkan rasa dukacita atas kembalinya ke Rahmatullah Tun Abdullah Ahmad Badawi serta merakamkan ucapan takziah kepada Tun Jeanne Abdullah dan seluruh keluarga Allahyarham.
“Semoga roh Allahyarham Tun Abdullah dilimpahi rahmat dan ihsan Ilahi serta ditempatkan dalam kalangan roh para solihin,” titah baginda.
Sebagai tanda dukacita negeri dan rakyat Perak, baginda turut menitahkan agar bendera negeri Perak dikibarkan separuh tiang pada hari ini.
Allahyarham Tun Abdullah Ahmad Badawi, yang berkhidmat sebagai Perdana Menteri Malaysia dari tahun 2003 hingga 2009, telah menghembuskan nafas terakhir pada jam 7.10 malam tadi di Institut Jantung Negara (IJN), Kuala Lumpur, pada usia 85 tahun.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kerani-wanita-rugi-rm1-juta-terpedaya-pelaburan-tidak-wujud/,"Kerani wanita rugi RM1 juta, terpedaya pelaburan tidak wujud",NASIONAL,"15 April 2025, 09:37AM","KUANTAN: Seorang kerani wanita berusia 56 tahun kerugian RM1.06 juta selepas terpedaya dengan pelaburan tidak wujud melalui Facebook.
Ketua Polis Pahang, Datuk Seri Yahaya Othman berkata, berdasarkan laporan semalam, mangsa melihat satu iklan pelaburan saham di aplikasi Facebook pada 17 Disember tahun lalu.
Katanya, mangsa berminat dan menekan pautan iklan sebelum menerima mesej melalui aplikasi WhatsApp daripada suspek.
“Suspek kemudiannya mengarahkan mangsa memuat turun satu aplikasi pelaburan yang kononnya membolehkan pelaburan dalam saham tempatan dan Amerika Syarikat.
“Mangsa kemudiannya dihubungi oleh nombor WhatsApp lain yang mendakwa sebagai khidmat pelanggan dan diarahkan untuk membuat pindahan wang kepada beberapa akaun bank bagi tujuan pelaburan.
“Antara 12 Februari hingga 26 Mac lalu, mangsa melakukan sebanyak 18 transaksi kepada tujuh akaun bank berbeza membabitkan jumlah keseluruhan RM1,068,600.
“Mangsa hanya menerima pulangan RM20,000 sebelum menyedari ditipu. Sumber kewangan mangsa adalah wang simpanan peribadi, pengeluaran Kumpulan Wang Simpanan Pekerja (KWSP) serta pinjaman bank untuk membuat pelaburan itu.
“Kes terbabit disiasat mengikut Seksyen 420 Kanun Keseksaan,” katanya dalam kenyataan, hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kerani-wanita-rugi-rm1-juta-terpedaya-pelaburan-tidak-wujud/,"Kerani wanita rugi RM1 juta, terpedaya pelaburan tidak wujud",NASIONAL,"15 April 2025, 09:37AM","KUANTAN: Seorang kerani wanita berusia 56 tahun kerugian RM1.06 juta selepas terpedaya dengan pelaburan tidak wujud melalui Facebook.
Ketua Polis Pahang, Datuk Seri Yahaya Othman berkata, berdasarkan laporan semalam, mangsa melihat satu iklan pelaburan saham di aplikasi Facebook pada 17 Disember tahun lalu.
Katanya, mangsa berminat dan menekan pautan iklan sebelum menerima mesej melalui aplikasi WhatsApp daripada suspek.
“Suspek kemudiannya mengarahkan mangsa memuat turun satu aplikasi pelaburan yang kononnya membolehkan pelaburan dalam saham tempatan dan Amerika Syarikat.
“Mangsa kemudiannya dihubungi oleh nombor WhatsApp lain yang mendakwa sebagai khidmat pelanggan dan diarahkan untuk membuat pindahan wang kepada beberapa akaun bank bagi tujuan pelaburan.
“Antara 12 Februari hingga 26 Mac lalu, mangsa melakukan sebanyak 18 transaksi kepada tujuh akaun bank berbeza membabitkan jumlah keseluruhan RM1,068,600.
“Mangsa hanya menerima pulangan RM20,000 sebelum menyedari ditipu. Sumber kewangan mangsa adalah wang simpanan peribadi, pengeluaran Kumpulan Wang Simpanan Pekerja (KWSP) serta pinjaman bank untuk membuat pelaburan itu.
“Kes terbabit disiasat mengikut Seksyen 420 Kanun Keseksaan,” katanya dalam kenyataan, hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/letupan-paip-gas-hujan-cuaca-tidak-menentu-lambatkan-proses-siasatan/,"Letupan paip gas: Hujan, cuaca tidak menentu lambatkan proses siasatan",NASIONAL,"14 April 2025, 07:02PM","SUBANG JAYA: Keadaan hujan dan cuaca tidak menentu memberi cabaran kepada pasukan teknikal untuk melakukan proses siasatan.
Ketua Polis Selangor, Datuk Hussein Omar Khan berkata, kerja korek tanah terpaksa dihentikan ketika hujan kerana struktur tanah yang tidak stabil.
“Selepas hujan reda, air yang bertakung perlu dipam keluar sebelum kerja mengorek tanah dapat diteruskan semula.
“Ini sedikit sebanyak akan melambatkan proses siasatan dapat dijalankan,” katanya ketika dihubungi Harian Metro hari ini.
Terdahulu, media melaporkan laporan lengkap berhubung insiden kebakaran paip gas yang berlaku di Putra Heights, minggu lalu dijangka diperoleh pertengahan Mei depan, lebih lewat dari jangkaan awal, disebabkan keadaan cuaca serta faktor kestabilan tanah di lokasi kejadian.
Menteri Besar Selangor, Datuk Seri Amirudin Shari dilaporkan berkata, laporan awal sepatutnya diperoleh dalam tempoh dua minggu pertama selepas kejadian, namun kelewatan berlaku kerana keadaan tanah masih terlalu rapuh dan tidak selamat untuk dimasuki pasukan penyiasat.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kanak-kanak-hilang-dihanyut-arus-ditemukan-lemas/,Kanak-kanak hilang dihanyut arus ditemukan lemas,NASIONAL,"14 April 2025, 07:19PM","KUCHING: Kanak-kanak perempuan yang dilaporkan hilang bersama bapanya selepas kenderaan pacuan empat roda yang dinaiki mereka dihanyutkan arus deras di Sungai Sengayan, Hulu Baram, pagi tadi ditemukan lemas.
Penemuan mayat Vallerie Mentie Dawellies, 9, dimaklumkan oleh guru besar Sekolah Kebangsaan (SK) Long Jekitan kepada pihak bomba, petang ini.
Jurucakap Pusat Gerakan Operasi (PGO) Jabatan Bomba dan Penyelamat Malaysia ,(JBPM) bagaimanapun berkata, maklumat lengkap penemuan itu belum diperolehi.
“Berdasarkan maklumat guru besar itu, kanak-kanak itu yang sudah meninggal dunia dijumpai penduduk kampung namun maklumat lokasi dan masa ditemui belum diperolehi.
“Mayat mangsa sudah dibawa ke rumah keluarganya di Kampung Long Tikan,” katanya.
Beikutan itu, pencarian kini diteruskan untuk mengesan bapa mangsa iaitu Dawellies Luing, 46.
Dawellies yang bertugas sebagai Pembantu Pengurusan Murid (PPM) di SK Long Jekitan menaiki kenderaan pacuan empat roda bersama anaknya, Vallerie Mentie ketika cuba menyeberangi sungai berkenaan.
Bagaimanapun, mereka hanyut bersama kenderaan itu selepas gagal mengharungi arus deras sungai berkenaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/2-beranak-dikhuatiri-hilang-selepas-kenderaan-dihanyutkan-arus/,2 beranak dikhuatiri hilang selepas kenderaan dihanyutkan arus,NASIONAL,"14 April 2025, 04:42PM","BARAM: Seorang pembantu pengurusan murid di Sekolah Kebangsaan (SK) Long Jekitan bersama anak perempuannya dikhuatiri hilang selepas kenderaan pacuan empat roda dinaiki mereka dihanyutkan arus ketika menyeberangi Sungai Sengayan, Long Jekitan, di sini.
Jurucakap Pusat Gerakan Operasi Bomba Sarawak berkata, pihaknya menerima maklumat mengenai kejadian itu selepas dimaklumkan oleh pihak Ibu Pejabat Polis Daerah (IPD) Marudi.
“Empat anggota bomba akan bergerak ke lokasi berkenaan awal esok (15 April) menggunakan kenderaan pacuan empat roda dan mengambil masa sekitar 10 hingga 12 jam perjalanan melalui jalan balak dan laluan sungai,” katanya menerusi satu kenyataan.
Beliau berkata, dalam kejadian sekitar jam 8 pagi itu, mangsa, Dawellies Luing, 46, dan anaknya, Vallerie Mentie Dawellies, 9, dipercayai dalam perjalanan ke SK Long Jekitan, di sini.
Katanya, ketika cuba untuk menyeberangi Sungai Sengayan, kenderaan dinaiki oleh kedua-dua mangsa terbabit telah dihanyutkan oleh arus deras sungai.
Sebarang maklumat berkaitan akan dikemaskini dari masa ke semasa.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sprm-tahan-3-kakitangan-bank-terlibat-kes-ubah-wang-rasuah-permohonan-pinjaman-lebih-rm21-juta/https://www.buletintv3.my/nasional/2-mangsa-akhir-sesat-di-hutan-tamaco-ditemui-selamat-hari-ini/,2 mangsa akhir sesat di Hutan Tamaco ditemui selamat hari ini,NASIONAL,"13 May 2025, 10:19PM","LAHAD DATU: Dua lelaki yang dilaporkan hilang selepas dipercayai sesat di Hutan Tamaco, dekat Tungku, di sini sejak 8 Mei lalu, ditemui selamat hari ini.
Kedua-dua mangsa ditemui di dua lokasi berasingan oleh pekerja ladang sebelum memaklumkan pihak berkuasa untuk mendapatkan bantuan segera.
Timbalan Ketua Polis Daerah Lahad Datu, Superintendan Jimmy Panyau mengesahkan mangsa pertama ditemui jam 12 tengah hari, sebelum disusuli mangsa kedua jam 4 petang.
“Kedua-dua mangsa berusia 37 dan 41 tahun ditemui dalam keadaan lemah di dua lokasi berasingan.
“Mereka terus dihantar ke Klinik Tungku untuk pemeriksaan kesihatan,” katanya melalui kenyataan hari ini.
Khamis lalu, dua mangsa itu bersama dua lagi rakan mereka dikatakan masuk ke hutan berkenaan untuk mencari hasil hutan sebelum dilapor hilang.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kes-hfmd-jknj-keluarkan-dua-notis-amaran-susulan-peningkatan-ketara-di-johor/,Kes HFMD: JKNJ keluarkan dua notis amaran susulan peningkatan ketara di Johor,NASIONAL,"13 May 2025, 10:12PM","JOHOR BAHRU: Gejala kes penyakit tangan, kaki dan mulut (HFMD) di Johor meningkat dengan ketara sejak awal tahun dengan jumlah kumulatif mencecah 13,415 kes hingga minggu epid (ME) ke-19.
Exco Kesihatan dan Alam Sekitar Johor, Ling Tian Soon berkata, jumlah berkenaan dilihat lebih tinggi berbanding tahun sebelumnya dan telah melepasi paras amaran sejak awal tahun lagi.
Jelasnya, sehingga ME 19/2025, sebanyak 1,964 kes telah direkodkan sekali gus meningkat sebanyak 16.4 peratus berbanding 1,687 kes pada minggu sebelumnya.
“Sebahagian besar kes yang dikesan membabitkan kanak-kanak berumur enam tahun ke bawah dengan 80.3 peratus daripada keseluruhan kes,” katanya dalam satu kenyataan.
Ahli Dewan Undangan Negeri Yong Peng itu memaklumkan hingga kini 86 kluster telah direkodkan.
Ia membabitkan 30 tabika, 21 pra-sekolah, 18 taska, 15 tadika, masing-masing satu sekolah rendah dan satu rumah persendirian.
Untuk rekod, hingga kini seramai 449 individu telah dijangkiti dan lebih 3,500 terdedah kepada virus berkenaan.
Susulan peningkatan mendadak itu, Jabatan Kesihatan Negeri Johor (JKNJ) telah mengeluarkan dua notis amaran kepada semua Pejabat Kesihatan Daerah, hospital kerajaan serta agensi pendidikan berkaitan pada 11 Mac lalu.
“Antara lain tujuan notis amaran itu dikeluarkan bertujuan meningkatkan tahap kesiapsiagaan dan keprihatinan semua pihak termasuk pengusaha dan guru institusi pendidikan awal kanak-kanak serta pengusaha taman permainan terhadap peningkatan HFMD ini,” ujarnya.
Justeru, semua pihak khususnya institusi yang berkaitan digesa memperketatkan lagi langkah kawalan infeksi termasuk amalan mencuci tangan, etika batuk dan bersin yang betul, serta tidak berkongsi barangan peribadi.
Selain itu, langkah saringan di pintu masuk sekolah, pengasingan pelajar bergejala dan laporan segera kepada pejabat kesihatan turut ditekankan bagi membendung penularan wabak ini.
Pihak Kementerian Kesihatan Malaysia (KKM) turut mengambil langkah proaktif dengan mengaktifkan ciri pengesan penyakit berjangkit di plikadi MySejahtera bagi membantu masyarakat mengenal pasti kawasan berisiko HFMD serta beberapa penyakit berjangkit lain.
Beliau mengesa orang ramai sentiasa peka terhadap maklumat kesihatan awam serta mengamalkan gaya hidup bersih dan sihat, terutama mereka yang mempunyai anak kecil.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-bedah-siasat-selesai-tengah-malam-6-masih-kritikal/,"Nahas FRU: Bedah siasat selesai tengah malam, 6 masih kritikal",NASIONAL,"13 May 2025, 09:24PM","TELUK INTAN: Proses bedah siasat anggota Unit Simpanan Persekutuan (FRU) yang maut dalam nahas di Kilometer 15, Sungai Lampam, Simpang Tangki Air di Langkap di sini, dijangka selesai menjelang tengah malam ini.
Timbalan Ketua Polis Negara, Datuk Seri Ayob Khan Mydin Pitchay berkata, setakat ini tiga jenazah sudah selesai menjalani proses bedah siasat yang dijalankan secara serentak oleh tiga doktor berlainan.
“Setiap proses (bedah siasat dilakukan) antara dua hingga tiga jam. Jadi kita jangka antara jam 10 hingga 11 malam nanti (prosedur berkenaan) akan selesai.
“Jenazah kemudian akan dimandikan di hospital dan disolatkan di surau Ibu Pejabat Polis Daerah Hilir Perak, sebelum dibawa ke Pasukan Simpanan Persekutuan (PSP) Unit 5 di Ipoh untuk disolatkan sekali lagi dan urusan penghormatan terakhir.
“Kemudian jenazah akan dibawa ke lokasi pengebumian, masing-masing dua di Kampar, manakala Ipoh (tiga); Taiping (tiga) dan Lunas, Kedah (satu),” katanya pada sidang media di sini, hari ini.
Terdahulu, sembilan anggota FRU Unit 5 berpangkalan di Sungai Senam, Ipoh dilaporkan maut dalam nahas membabitkan lori muatan batu kerikil di Jalan Chikus-Sungai Lampam, di sini.
Mereka adalah Sarjan S Perumal; Koperal Nurit Pandak; Koperal Amiruddin Zabri; Koperal Mohd Pozli Jaudin; Koperal Akmal Muhamad; Koperal Mohamad Hilmi Mohd Azlan; Lans Koperal Damarrulan Abdul Latif dan Konstabel Akmal Wafi Annuar.
Kenderaan membawa 18 anggota FRU itu dalam perjalanan pulang ke Ipoh selepas penugasan perayaan Chitrapournami di Hilir Perak.
Sementara itu, Ayob Khan memaklumkan, sembilan lagi mangsa nahas itu sedang dirawat di Hospital Teluk Intan di sini, masing-masing enam di Zon Merah dan bakinya di Zon Kuning.
“Bagaimanapun, seorang daripada mangsa terbabit sudah dipindahkan ke Hospital Raja Permaisuri Bainun di Ipoh untuk menjalani pembedahan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemergian-rasammah-bhupalan-kehilangan-besar-untuk-negara-pm/,Pemergian Rasammah Bhupalan kehilangan besar untuk negara – PM,NASIONAL,"13 May 2025, 08:56PM","KUALA LUMPUR: Perdana Menteri, Datuk Seri Anwar Ibrahim menyifatkan pemergian Datuk Rasammah Bhupalan sebagai satu kehilangan besar buat negara, khususnya dalam perjuangan hak asasi dan kesetaraan gender di Malaysia.
Dalam satu hantaran di Facebook hari ini, Anwar berkata beliau terkedu menerima berita duka itu dan menyifatkan mendiang sebagai seorang pejuang yang teguh memperjuangkan keadilan, keamanan, serta prinsip ‘gaji yang munasabah untuk kerja yang setara’.
“Mendiang adalah seorang pejuang dan tokoh yang secara teguh dan konsisten dalam isu-isu mengenai keadilan dan kesetaraan gender, selain keamanan. Legasi yang ditinggalkan sudah tentu akan membekas serta memberi inspirasi besar kepada perjuangan kaum wanita di Malaysia,” tulis beliau.
Anwar turut mengenang jasa Rasammah sebagai guru di Methodist Girls’ School, Pulau Pinang, serta sebagai individu yang dekat di hati beliau secara peribadi.
“Di era gelap 1998, beliau antara suara yang memberi sinar dan menjadi sumber kekuatan kepada saya dan keluarga,” katanya merujuk kepada penahanan beliau pada waktu itu.
Mendiang Rasammah Bhupalan dikenang sebagai salah seorang tokoh wanita terawal di Malaysia yang memperjuangkan hak wanita secara lantang di peringkat nasional dan antarabangsa, termasuk melalui perjuangan dalam Malaysian Council of Women’s Organisations (NCWO).
Anwar mengakhiri hantaran dengan ucapan takziah kepada keluarga mendiang serta menyeru agar legasi perjuangan Rasammah terus dihayati.
Terdahulu, media melaporkan tokoh wanita itu meninggal dunia pada usia 98 tahun dan upacara pengebumian akan berlangsung pada hari Khamis di Gereja Wesley Methodist.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ejen-ali-the-movie-2-tampil-lebih-matang-bawa-penonton-teroka-fasiliti-mata-dunia-cyberaya/,"Ejen Ali The Movie 2 tampil lebih matang, bawa penonton teroka fasiliti MATA, dunia Cyberaya",DUNIA SENI,"13 May 2025, 07:51PM","KUALA LUMPUR: Filem animasi tempatan paling dinanti, Ejen Ali The Movie 2, bakal menemui penonton mulai 22 Mei ini, menjanjikan pengalaman lebih epik dengan pendedahan mendalam terhadap dunia Cyberaya dan fasiliti perisikan rahsia, MATA.
Dihasilkan oleh WAU Animation, sekuel itu bukan sekadar kesinambungan, malah satu peningkatan signifikan dari segi naratif dan kualiti visual.
Menggabungkan genre fiksyen perisikan dan sains futuristik, filem ini memperlihatkan kematangan dalam penyampaian cerita serta penerokaan sisi teknologi yang sebelum ini hanya disentuh secara asas.
“Jika filem pertama memperkenalkan Cyberaya dan konflik di kawasan Pinggiran, kali ini penonton dibawa menyelami sistem dalaman MATA – dari struktur organisasi hingga ke teknologi canggih yang digunakan,” kata Ketua Artis Aset & Penyelia Teknikal WAU Animation, Safuan Shahril.
Antara pembaharuan paling ketara ialah sut baharu Satria – hasil rekaan unik berinspirasikan pakaian tradisional perwira Melayu seperti tengkolok dan butang baju Melayu, namun disuntik dengan elemen futuristik.
Sut itu berfungsi mengintegrasikan keempat-empat Teras MATA untuk meningkatkan keupayaan ejen di lapangan.
Penonton turut akan diperkenalkan dengan lokasi baharu seperti hab Teras Tekno – pusat inovasi teknologi yang menjadi nadi ciptaan senjata dan gajet ejen MATA.
Filem itu turut mengetengahkan misi berlatarkan kawasan laut dalam, lengkap dengan pertempuran bawah air dan simulasi gerakan air kompleks, menjadikan ia antara babak paling mencabar dari sudut teknikal.
Menurut Safuan, proses merealisasikan visual ibu pejabat MATA mengambil masa kerana pasukan produksi mahu memastikan reka bentuk yang bukan sahaja tampak estetik, tetapi juga menyatu dengan tema dan emosi cerita.
“Kami hanya ‘mengunci’ rekaan visual sebenar fasiliti MATA di pertengahan produksi. Waktu itu baru kami rasa – inilah identiti sebenar MATA yang kami cari selama ini,” jelasnya.
Dengan pendekatan penceritaan lebih terperinci, Ejen Ali The Movie 2 menyasarkan penonton pelbagai lapisan umur sambil mengangkat martabat animasi tempatan ke tahap lebih tinggi.
#EjenAliTheMovie2 #TayanganAwalPeminat #MisiPawagam #AksiAnimasi #EATM2 #AniMy
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/cubaan-seludup-dadah-bernilai-rm18-5-juta-dipatahkan-dalam-tempoh-2-tahun/,Cubaan seludup dadah bernilai RM18.5 juta dipatahkan dalam tempoh 2 tahun,NASIONAL,"13 May 2025, 07:44PM","PUTRAJAYA: Agensi Penguatkuasaan Maritim Malaysia (APMM) mematahkan cubaan penyeludupan dadah bernilai lebih RM18.5 juta dalam tempoh dua tahun bermula 2023 hingga bulan ini.
Ketua Pengarahnya, Laksamana Maritim Datuk Mohd Rosli Abdullah berkata, rampasan itu membabitkan 95.4 kilogram pelbagai jenis dadah seperti methamphetamine, ganja, ekstasi dan yaba, selain 179 liter cecair kimia prekursor dadah sintetik.
“Seramai 15 individu diberkas dan kini disiasat mengikut Akta Dadah Berbahaya 1952,” katanya selepas menghadiri Perhimpunan Bulanan Kementerian Dalam Negeri (KDN) di Putrajaya, hari ini.
Rosli berkata, sejak penubuhan pada 2005, APMM aktif menjalankan rondaan di kawasan dikenal pasti sebagai ‘hotspot’ bagi aktiviti penyeludupan, khususnya di sempadan perairan negara.
“Usaha ini selaras aspirasi KDN untuk memperkukuh tindakan menyekat penularan jenayah dadah yang sudah berlarutan lebih empat dekad dalam masyarakat,” katanya.
Menurutnya, selain operasi di laut, Maritim Malaysia turut melaksanakan operasi bersama Agensi Antidadah Kebangsaan (AADK) di kawasan komuniti maritim termasuk perkampungan nelayan yang berisiko tinggi.
“Kami turut ‘turun padang’ ke kampung nelayan bagi membendung pengedaran dan penagihan dadah yang boleh mempengaruhi generasi muda,” katanya.
APMM turut bekerjasama rapat dengan Polis Diraja Malaysia (PDRM), Agensi Kawalan Pintu Sempadan (AKPS) dan pelbagai agensi lain melalui jaringan risikan dan operasi bersepadu secara berterusan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-waris-mangsa-terima-bantuan-antara-rm58000-hingga-rm269000/,"Nahas FRU: Waris mangsa terima bantuan antara RM58,000 hingga RM269,000",NASIONAL,"13 May 2025, 07:28PM","TELUK INTAN: Waris kepada anggota Pasukan Simpanan Persekutuan (FRU) yang terkorban dan cedera dalam kemalangan di Jalan Chikus–Sungai Lampan, di sini akan menerima bantuan kebajikan berjumlah antara RM58,000 hingga RM269,000, bergantung kepada syarat kelayakan dan penilaian perubatan.
Timbalan Ketua Polis Negara, Datuk Seri Ayob Khan Mydin Pitchay berkata, bantuan itu merangkumi pelbagai skim sedia ada Polis Diraja Malaysia (PDRM) dan agensi berkaitan.
“Antaranya Tabung Kebajikan PDRM yang memberi sumbangan RM1,200 kepada anggota yang meninggal dunia ketika bertugas, dan ia telah disampaikan hari ini,” katanya dalam sidang media di Ibu Pejabat Polis Daerah (IPD) Hilir Perak.
Menurutnya, Tabung Amanah Perwira Pertahanan Negara pula memperuntukkan RM25,000 kepada waris bagi kes kematian, manakala anggota yang cedera parah atau kehilangan upaya kekal (HUK) akan menerima antara RM8,000 hingga RM11,000. Manakala bagi kecederaan ringan, bantuan sebanyak RM1,000 disediakan.
“Jumlah bayaran akan ditentukan berdasarkan penilaian pakar perubatan,” katanya.
Tambah beliau, Skim Ex Gratia Bencana Kerja PDRM bagi penjawat awam turut terpakai, dengan pampasan pukal RM20,000 kepada waris yang layak, selain bayaran bulanan bergantung kepada tahap kehilangan upaya.
Sumbangan lain termasuk RM11,000 daripada Ibu Pejabat Polis Kontinjen (IPK) Perak dan khairat kematian RM1,500 daripada Koperasi PDRM.
Pampasan insurans pula dianggarkan antara RM36,000 hingga RM211,000, tertakluk kepada jumlah caruman individu.
“Keseluruhannya, bantuan yang disalurkan menunjukkan komitmen PDRM dan kerajaan dalam menjaga kebajikan anggota yang terkorban atau cedera semasa menjalankan tugas,” katanya.
Beliau turut merakamkan ucapan takziah kepada semua keluarga mangsa mewakili seluruh warga PDRM.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mh17-mot-akan-keluarkan-kenyataan-berhubung-keputusan-icao/,MH17: MOT akan keluarkan kenyataan berhubung keputusan ICAO,NASIONAL,"13 May 2025, 06:40PM","PUTRAJAYA: Kementerian Pengangkutan (MOT) akan mengeluarkan kenyataan berhubung keputusan Pertubuhan Penerbangan Awam Antarabangsa (ICAO), yang memutuskan Russia bertanggungjawab atas insiden pesawat Malaysia Airlines MH17 ditembak jatuh pada 2014.
Perkara itu disahkan Menteri Pengangkutan, Anthony Loke, hari ini.
“Kita akan mengeluarkan kenyataan nanti,” katanya pada sidang media selepas Mesyuarat Jawatankuasa Kabinet Mengenai Keselamatan dan Kesesakan Jalan Raya (JK-MKKJR) Bilangan 1 Tahun 2025 di Putra Perdana di sini, hari ini.
Mesyuarat dipengerusikan Timbalan Perdana Menteri, Datuk Seri Ahmad Zahid Hamidi.
ICAO selaku agensi khusus Pertubuhan Bangsa-Bangsa Bersatu (PBB) yang mempunyai 193 negara anggota berkata, pihaknya akan mempertimbang bentuk pampasan yang wajar beberapa minggu akan datang.
Penerbangan Malaysia Airlines MH17 berlepas dari Amsterdam menuju Kuala Lumpur pada 17 Julai sebelum ditembak jatuh di ruang udara timur Ukraine ketika pertempuran sengit antara puak pemisah pro-Russia dan tentera Ukraine.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/anwar-pm-malaysia-pertama-terima-kawalan-kehormat-rasmi-di-moscow/,Anwar PM Malaysia pertama terima kawalan kehormat rasmi di Moscow,NASIONAL,"13 May 2025, 06:39PM","MOSCOW: Perdana Menteri, Datuk Seri Anwar Ibrahim akan menerima kawalan kehormat rasmi sejurus tiba di Moscow, malam ini.
Kawalan kehormat itu merupakan penghormatan pertama diberikan kepada seorang Perdana Menteri Malaysia dalam tempoh hampir 20 tahun.
Duta Malaysia ke Russia, Datuk Cheong Loon Lai berkata, penghormatan itu melambangkan detik penting dalam hubungan dua hala Malaysia-Russia, dengan penghormatan kali terakhir diberikan kepada Allahyarham Tun Abdullah Ahmad Badawi pada Jun 2007.
Abdullah melakukan lawatan rasminya sebagai Perdana Menteri kelima ke Moscow ketika itu, juga di bawah kepimpinan Presiden Vladimir Putin.
“Kawalan kehormat malam ini mencerminkan kepentingan lawatan ini bagi Russia dan juga nilai strategik yang diletakkan terhadap hubungan dengan Malaysia,” katanya pada sidang media menjelang ketibaan Anwar hari ini.
Perdana Menteri dijadual tiba di terminal kerajaan Lapangan Terbang Antarabangsa Vnukovo, pada jam 6 petang waktu tempatan, dengan penerbangan dari Pangkalan Udara Subang Tentera Udara Diraja Malaysia (TUDM).
Loon Lai menjelaskan kehadiran Anwar selama empat hari kali ini dikategorikan sebagai lawatan rasmi, berbeza dengan lawatan kerja beliau ke Vladivostok pada September 2024 sempena Forum Ekonomi Timur, di mana beliau turut bertemu Putin.
Menurut Loon Lai, lawatan Anwar pada September lalu mencetuskan momentum baharu dalam hubungan Malaysia-Russia, membawa kepada penyertaan negara sebagai rakan kepada kumpulan BRICS baru-baru ini.
Antara pengisian jadual Anwar di Russia termasuk pertemuan dengan Presiden Putin dan Perdana Menteri, Mikhail Mishustin serta sesi meja bulat bersama pemimpin industri negara berkenaan.
Perdana Menteri turut dijadual menyampaikan syarahan umum di Institut Hubungan Antarabangsa Negeri Moscow (MGIMO) dan ucaptama di Forum Ekonomi Antarabangsa ke-16 “Russia–Islamic World: KazanForum 2025.”
Turut mengiringi Perdana Menteri dalam lawatan itu ialah Menteri Luar, Datuk Seri Mohamad Hasan; Menteri Pertanian dan Keterjaminan Makanan, Datuk Seri Mohamad Sabu dan Menteri Sains, Teknologi dan Inovasi, Chang Lih Kang.
Delegasi turut disertai Menteri Pendidikan Tinggi, Datuk Seri Zambry Abd Kadir serta Menteri Perladangan dan Komoditi, Datuk Seri Johari Abdul Ghani.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/asmawi-terima-rawatan-sokongan-keluarga-diperlukan-jkm/,"Asmawi terima rawatan, sokongan keluarga diperlukan – JKM",NASIONAL,"13 May 2025, 06:11PM","KUANTAN: Bekas pemain hoki remaja kebangsaan, Mohamad Asmawi Zaidi yang dikatakan tidak siuman kini sedang menerima rawatan di wad psikiatrik Hospital Tengku Ampuan Afzan (HTAA), di sini.
Pengarah Jabatan Kebajikan Masyarakat (JKM) Pahang, Khairul Amri Ahmad berkata, maklumat yang diterima daripada Jabatan Kerja Sosial Perubatan (JKSP) HTAA, Aswami masih berada wad psikiatrik HTAA bagi menerima rawatan lanjut.
Menurutnya, pihak HTAA masih belum mendapat maklumat tentang keluarga Asmawi yang dikatakan menetap di Kemaman, Terengganu.
“JKM Kuantan akan berhubung dengan JKM Kemaman dalam masa terdekat bagi mendapatkan maklumat keluarga lelaki terbabit sebelum sebarang keputusan dibuat dalam memastikan kebajikannya.
“Kita akan terus memantau perkembangan Asmawi sepanjang dia menerima rawatan di sini, diharapkan ada sinar buat dia selepas menerima rawatan Wad Psikiatrik HTAA,” kata Khairul Amri.
Beliau menambah, sokongan keluarga secara berterusan amat penting dalam usaha membantu merawat Mohamad Asmawi yang dikatakan tidak siuman.
Difahamkan Mohamad Asmawi dilahirkan di Kemaman, Terengganu dan pernah mewakili skuad hoki remaja kebangsaan B-16 sebagai penjaga gol.
Menurut Khairul Amri, kisah lelaki berkenaan tular selepas dilihat berada di bandar ini sejak beberapa hari lalu dan dilihat berada di kawasan Taman Kerang.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bekas-timbalan-ketua-menteri-pulau-pinang-ii-dijangka-didakwa-di-mahkamah-esok/,Bekas Timbalan Ketua Menteri Pulau Pinang II dijangka didakwa di mahkamah esok,NASIONAL,"13 May 2025, 06:04PM","KUALA LUMPUR: Bekas Timbalan Ketua Menteri Pulau Pinang II, Dr P Ramasamy dijangka dihadapkan ke Mahkamah Pulau Pinang atas tuduhan pecah amanah, esok.
Ketua Pesuruhjaya Suruhanjaya Pencegahan Rasuah Malaysia (SPRM), Tan Sri Azam Baki mengesahkan perkara itu kepada New Straits Times (NST), hari ini.
“Pertuduhan berkait perolehan kereta kuda emas (Golden Chariot) pada tahun 2017 serta bantuan kebajikan yang diagihkan melalui Lembaga Wakaf Hindu Pulau Pinang (PHEB),” katanya.
Disember lalu, Ramasamy meluahkan rasa kecewa selepas SPRM dilapor menghalangnya daripada menghadiri satu acara di Aceh, Indonesia.
Bekas setiausaha agung DAP itu dijadual menerima anugerah keamanan daripada Wali Nanggroe Aceh sebagai pengiktirafan atas usahanya menjadi orang tengah dalam rundingan damai antara kerajaan pusat dan kumpulan pemisah Gerakan Aceh Merdeka (GAM).
Namun, rancangan perjalanannya tergendala akibat siasatan terhadap PHEB, di mana beliau pernah menjadi pengerusi.
Difahamkan, Ramasamy menghadapi pertuduhan mengikut Seksyen 23(1) Akta SPRM 2009.
Pertuduhan di bawah seksyen itu memperuntukkan hukuman penjara sehingga 20 tahun dan denda sekurang-kurangnya lima kali ganda nilai suapan atau RM10,000, yang mana lebih tinggi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mot-kerjasama-dengan-kkr-perhilitan-perbaiki-aspek-keselamatan-jalan-raya-dan-hidupan-liar/,"MOT kerjasama dengan KKR & PERHILITAN, perbaiki aspek keselamatan jalan raya dan hidupan liar",NASIONAL,"13 May 2025, 06:03PM","Oleh: Syafiqah Damanhuri
PUTRAJAYA: Kementerian Pengangkutan (MOT) sedia untuk bekerjasama dengan Kementerian Kerja Raya (KKR) dan Jabatan PERHILITAN dalam mencari kaedah untuk menambahbaik aspek keselamatan jalan raya untuk pengguna dan hidupan liar.
Menterinya, Anthony Loke berkata ini termasuk aspek pencahayaan dan juga laluan khusus untuk kegunaan hidupan liar.
“Di Lebuhraya Timur-Barat, susulan daripada kemalangan menyayat hati dua hari lepas yang melibatkan sebuah lori melanggar mati seekor gajah. Jadi itu mendapat reaksi begitu banyak daripada orang ramai dan kita turut bersedih kemalangan tersebut.
“Antara aspek keselamatan yang mungkin kita lihat ialah mungkin pencahayaan di kawasan tersebut ataupun aspek lain yang menyediakan laluan hidupan liar,” katanya pada sidang media selepas menghadiri Mesyuarat Jawatankuasa Kabinet Mengenai Keselamatan dan Kesesakan Jalan Raya hari ini yang dipengerusikan Timbalan Perdana Menteri, Datuk Seri Ahmad Zahid Hamidi.
Ujarnya, mesyuarat pada hari ini juga bersetuju untuk mewujudkan mekanisme pendanaan supaya perkara itu dapat terus ditambah baik pada masa hadapan.
“Jadi perkara ini akan disusuli kita berterima kasih kerana Jawatankuasa Kabinet bersetuju untuk ada satu mekanisme pendanaan supaya aspek tambahan yang perlu diambil ini ada satu punca kewangan.
“Kerana sebelum ini memang tiada peruntukan khas seperti ini yang perlu kita ambil dari semasa ke semasa.
“Dengan adanya keputusan hari ini kita akan maklumkan kepada kabinet kita harap kita ada satu sumber ada hasil berterusan supaya dapat menganbil langkah-langkah mitigasi untuk mengurangkan kadar kemalangan jalan raya,” ujarnya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/hafidz-roshdi-dilepas-dibebas-sepenuhnya/,"Hafidz Roshdi dilepas, dibebas sepenuhnya",NASIONAL,"13 May 2025, 05:49PM","KUALA KUBU BHARU: Aktor, Hafidz Roshdi dilepas dan dibebaskan sepenuhnya oleh Mahkamah Majistret Kuala Kubu Bharu, di sini, hari ini daripada pertuduhan mencederakan bekas isterinya, Nurul Shuhada Mat Shukri, dua tahun lalu.
Perintah itu dikeluarkan oleh Majistret, Nurul Izzah Hasan Basri selepas pihak pendakwaan memaklumkan bahawa pengadu tidak lagi berhasrat untuk meneruskan kes itu.
Peguam yang mewakili Hafidz, Datuk Akberdin Abdul Kader berkata, keputusan mahkamah untuk memberikan perintah dilepas dan dibebaskan sepenuhnya adalah berasaskan prinsip keadilan memandangkan pengadu menarik balik laporan polis terdahulu dan menyatakan dengan jelas tidak mahu meneruskan pendakwaan.
Menurut Akberdin, sepanjang kes berlangsung sejak tahun 2023, pihaknya sudah hadir ke mahkamah sebanyak 11 kali, termasuk bagi sebutan dan perbicaraan.
“Hari ini sepatutnya hari bicara, namun pengadu tetap tidak hadir. Sebelum ini juga dia tidak hadir atas alasan berada di luar negara dan mahkamah sudah memberikan tarikh akhir iaitu hari ini. Wang jaminan sebanyak RM4,000 turut dipulangkan kepada penjamin, iaitu bapa Hafidz,” katanya.
Sementara itu, Hafidz yang ditemui selepas perbicaraan selesa meluahkan rasa syukur atas selesainya kes itu.
“Saya sangat bersyukur kepada Allah SWT, kepada nabi kita Nabi Muhammad SAW. Itu yang pertama sekali. Saya rasa sangat bersyukur. Saya rasa sangat-sangat legalah.
Terdahulu, 20 Januari lalu, Majistret Nurul Izzah memerintahkan Shuhada untuk hadir ke mahkamah, selepas gagal hadir pada tarikh berkenaan.
Shuhada sebelum itu membuat keputusan menarik balik laporan polis dan tidak mahu meneruskan kes dicederakan pada 6 Julai tahun lalu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-mot-tubuhkan-pasukan-petugas-khas-siasat-punca-kemalangan/,"Nahas FRU: MOT tubuhkan Pasukan Petugas Khas, siasat punca kemalangan",NASIONAL,"13 May 2025, 05:31PM","Oleh: Syafiqah Damanhuri
PUTRAJAYA: Kementerian Pengangkutan (MOT) akan menubuhkan Pasukan Petugas Khas untuk menyiasat punca kemalangan maut yang melibatkan anggota Unit Simpanan Persekutuan (FRU) di Teluk Intan, Perak.
Menterinya, Anthony Loke berkata, pasukan itu juga akan berfungsi sebagai penasihat untuk menyemak semua cadangan penambahbaikan dalam aspek keselamatan jalan raya.
“Cadangan menambahbaik aspek keselamatan dalam kes ini. Petugas khas itu akan ditubuhkan segera. Dalam masa terdekat.
“Mereka terdiri daripada pakar-pakar dan ahli bebas supaya dapat menasihati pihak kementerian untuk mengambil langkah-langkah yang seterusnya, selain daripada siasatan yang diambil pihak polis,” ujarnya.
Beliau berkata demikian pada sidang media selepas menghadiri Mesyuarat Jawatankuasa Kabinet Mengenai Keselamatan dan Kesesakan Jalan Raya hari ini.
Mesyuarat itu dipengerusikan Timbalan Perdana Menteri, Datuk Seri Ahmad Zahid Hamidi.
Mengulas mengenai hasil mesyuarat itu, Anthony berkata, secara dasar, jawatankuasa kabinet bersetuju untuk melaksanakan satu mekanisme pendanaan sebagai salah satu inisiatif keselamatan jalan raya.
Beliau berkata, melalui inisiatif itu, Kementerian Kewangan (MOF) akan menyalurkan sejumlah 50 peratus hasil kutipan saman Sistem Keselamatan Kesedaran Automatik (AWAS) yang dilaksanakan Jabatan Pengangkutan Jalan (JPJ) untuk digunakan bagi pelbagai tindakan keselamatan jalan raya.
“Dana itu akan kembali kepada MOT untuk dilaksanakan pelbagai inisiatif keselamatan jalan raya antaranya membabitkan langkah pencahayaan atau pemasangan lampu solar diod pemancar cahaya (LED) di kawasan panas kemalangan jalan raya.
“Inisiatif ini akan dilakukan dengan kadar segera dan untuk fasa pertama ini kita sudah mengenal pasti tiga lokasi panas antara jajaran Senawang-Air Keroh yang sering terjadinya kemalangan maut termasuklah membabitkan lori dan bas, yang mengorbankan tujuh nyawa tahun lalu.
“Melalui pencahayaan yang akan dipasang ini, kita percaya kemalangan di situ akan dapat dikurangkan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-momen-terakhir-sebelum-kemalangan-ragut-9-nyawa-anggota/,[VIDEO] Nahas FRU: Momen terakhir sebelum kemalangan ragut 9 nyawa anggota,NASIONAL,"13 May 2025, 05:18PM","TELUK INTAN: Seorang anggota Unit Simpanan Persekutuan (FRU) yang maut dalam nahas jalan raya di Jalan Chikus-Sungai Lampam, dekat sini, pagi tadi sempat memuat naik rakaman video pendek di platform WhatsApp miliknya.
Video pendek itu dimuat naik Allahyarham Konstabel Akmal Wafi Annuar dan ia tular di media sosial hari ini.
Rakaman dengan durasi kurang 20 saat itu memaparkan rakan seperjuangan Allahyarham serta keadaan di dalam trak FRU yang sedang dalam perjalanan menuju ke Teluk Intan.
Rakan anggota FRU yang lain turut dilihat berborak antara satu sama lain, selain ada beberapa anggota sempat senyum ke arah kamera, seakan-akan tahu akan melunaskan tugasan terakhir sebagai petugas barisan hadapan.
Allahyarham menerusi status WhatsApp seterusnya dilihat memuat naik suasana di Menara Condong, Teluk Intan, dipercayai sedang bertugas bagi Festival Chitra Pournami yang disambut masyarakat Hindu, semalam.
Terdahulu, sembilan anggota FRU Unit 5 yang berpangkalan di Sungai Senam, Ipoh dilaporkan maut dalam nahas membabitkan lori muatan pasir di Jalan Chikus-Sungai Lampam, di sini.
Mereka adalah Sarjan S Perumal; Koperal Nurit Pandak; Koperal Amiruddin Zabri; Koperal Mohd Pozli Jaudin; Koperal Akmal Muhamad; Koperal Mohamad Hilmi Mohd Azlan; Lans Koperal Damarrulan Abdul Latif dan Konstabel Akmal Wafi Annuar.
Kenderaan membawa 18 anggota FRU itu dalam perjalanan pulang ke Ipoh selepas penugasan perayaan Chitrapournami di Hilir Perak.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-pdrm-warganet-berdukacita-tragedi-timpa-9-anggota/,"Nahas FRU: PDRM, warganet berdukacita tragedi timpa 9 anggota",NASIONAL,"13 May 2025, 04:54PM","KUALA LUMPUR: Ribuan warganet berdukacita dan meluahkan perasaan hiba di atas pemergian sembilan anggota Unit Simpanan Persekutuan (FRU) yang meninggal dunia dalam nahas di Jalan Chikus – Sungai Lampam, Teluk Intan, di Perak hari ini.
Perkongsian gambar-gambar mangsa di halaman Facebook Polis Diraja Malaysia (PDRM) dihujani ucapan takziah dan kiriman doa buat mangsa yang terbabit.
Ketua Polis Negara, Tan Sri Razarudin Husain dalam hantaran itu berkata, seluruh kepemimpinan tertinggi dan warga Sang Saka Biru berduka cita dengan insiden tragis itu.
“Dalam insiden tragis itu, sembilan daripada 18 anggota FRU disahkan terkorban akibat pertembungan sebuah lori muatan pasir dengan trak FRU.
“Trak FRU berkenaan dalam perjalanan pulang ke Ipoh selepas tamat penugasan Op Chariot sempena perayaan Chitapournami di Hilir Perak,” katanya.
Dalam hantaran sama, PDRM mendoakan supaya ahli keluarga mangsa diberikan ketabahan dalam mengharungi ujian yang berat ini.
“Seluruh warga pasukan amat berdukacita dengan musibah yang berlaku dan mendoakan semua ahli keluarga mangsa terbabit diberikan ketabahan dan kekuatan dalam menghadapi ujian ini.
“Kami memohon seluruh rakyat Malaysia mendoakan jua mangsa-mangsa yang sedang dirawat di Hospital Teluk Intan diberi kesembuhan segera dan dapat kembali berkhidmat demi pasukan dan negara,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-pemandu-lori-ada-pelbagai-rekod-jenayah-lampau-termasuk-dadah-polis/,Nahas FRU: Pemandu lori ada pelbagai rekod jenayah lampau termasuk dadah – Polis,NASIONAL,"13 May 2025, 04:47PM","TELUK INTAN: Pemandu lori muatan batu terlibat dalam kemalangan tragis yang mengorbankan sembilan anggota Pasukan Simpanan Persekutuan (FRU) didapati mempunyai pelbagai rekod jenayah lampau, termasuk kesalahan berkaitan dadah.
Ketua Polis Perak, Datuk Noor Hisam Nordin berkata, pemandu berusia 45 tahun itu mempunyai enam rekod jenayah kebanyakannya berkaitan dadah.
“Dia mempunyai enam rekod jenayah lampau, terutamanya kesalahan dadah,” katanya kepada pemberita di Unit Forensik Hospital Teluk Intan hari ini.
Turut hadir di perkarangan hospital ialah Timbalan Menteri Dalam Negeri, Datuk Seri Dr Shamsul Anuar Nasarah dan Timbalan Ketua Polis Negara, Datuk Seri Ayob Khan Mydin Pitchay.
Noor Hisam berkata, ujian air kencing awal pemandu itu menunjukkan keputusan negatif, namun siasatan lanjut masih dijalankan.
“Pemandu yang kini dalam tahanan polis juga dipercayai mempunyai beberapa saman trafik tertunggak,” katanya.
Katanya, kes disiasat mengikut Seksyen 41(1) Akta Pengangkutan Jalan 1987 kerana memandu secara melulu hingga menyebabkan kematian.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/jawatankuasa-kajian-vape-dan-rokok-ditubuh-kaji-impak-perundangan-survelan-kes/,"Jawatankuasa Kajian Vape dan Rokok ditubuh, kaji impak perundangan, survelan kes",NASIONAL,"13 May 2025, 04:36PM","PUTRAJAYA: Kementerian Kesihatan (KKM) menerusi Jawatankuasa Kajian Vape dan Rokok sedang melakukan penelitian berkaitan impak penguatkuasaan perundangan sedia ada serta survelan bagi kes berkaitan implikasi penggunaan vape.
Menterinya, Datuk Seri Dr Dzulkefly Ahmad berkata, jawatankuasa itu ditubuhkan susulan KKM menerima pelbagai maklum balas berhubung impak vape kepada kesihatan awam.
“Seminggu dua ini, tumpuan saya antara lain meneliti bagi mempertimbangkan gesaan pihak awam, beberapa agensi dan individu yang mahu vape diharamkan.
“Isu ini sedang diteliti melalui Jawatankuasa Kajian Vape dan Rokok yang baru ditubuhkan, ditunjangi Timbalan Ketua Pengarah Kesihatan (Kesihatan Awam), Dr Ismuni Bohari dan Datuk Dr Lokman Hakim Sulaiman (penasihat KKM dalam isu kesihatan awam).
“Jawatankuasa ini akan teliti impak penguatkuasaan perundangan sedia ada dan survelan bagi kes (berkaitan vape) yang menyebabkan implikasi untuk keputusan dibuat berdasarkan bukti.
“Kita juga teliti impak peraturan sedia ada dan selepas itu dibawa kepada jawatankuasa ini untuk lihat apa yang terbaik, sama ada teruskan (peraturan sedia ada) dan cadangan lain dirasakan munasabah,” katanya selepas Majlis Perasmian Sambutan Hari Bidan dan Hari Jururawat Peringkat Kebangsaan 2025 di Auditorium Institut Kanser Negara (IKN), di sini, hari ini.
Beliau diminta mengulas kenyataan Setiausaha Agung Dewan Perniagaan Vape Malaysia (DPVM), Ridhwan Rosli yang berpandangan penyalahgunaan dadah dalam vape berlaku kerana tiada agensi melakukan pemantauan ke atas pasaran rokok elektronik.
Isu berkaitan pengharaman vape turut hangat diperkatakan susulan tular satu video dimuat naik di TikTok @radzirockrider, pesara tentera udara yang dikenali sebagai ‘Abang Rock’, atau nama sebenarnya, Mohd Radzi Mustaffa, berkongsi bagaimana tekanan kerja membawanya kepada amalan menghisap vape, sehingga jantungnya hanya berfungsi pada kadar tiga peratus.
Lelaki berusia 44 tahun itu sempat merakam mesej menyayat hati meminta orang ramai berhenti daripada tabiat itu, hanya beberapa hari sebelum beliau meninggal dunia pada 7 Mei lalu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kpdn-rampas-diesel-bersubsidi-4-warga-asing-termasuk-kapten-kapal-ditahan/,"KPDN rampas diesel bersubsidi, 4 warga asing termasuk kapten kapal ditahan",NASIONAL,"13 May 2025, 04:30PM","PEKAN: Kementerian Perdagangan Dalam Negeri dan Kos Sara Hidup (KPDN) Pahang menahan empat warga asing termasuk kapten kapal dan merampas diesel bersubsidi bernilai RM480,000 dalam Ops Tiris di sebuah jeti di sini, kelmarin.
Pengarah KPDN Pahang, Jezlily Jamaluddin berkata, kesemua mereka berusia dalam lingkungan 40-an dan memiliki dokumen sah ditahan selepas kapal terbabit berlabuh dalam keadaan mencurigakan di jeti itu.
Menurutnya, berdasarkan siasatan awal, kapten memaklumkan bahawa kapal terbabit terpaksa berlabuh kerana mengalami kerosakan.
“Kapten itu juga memaklumkan bahawa diesel yang dibawa digunakan bagi tujuan pembaikan kapal dan untuk diagihkan kepada 30 kapal lain milik syarikat yang berpangkalan di Sarawak.
“Kapten itu mengisytiharkan sejumlah 200,000 liter diesel berada dalam simpanan kapal ketika pemeriksaan diadakan.
“Bagaimanapun, kapten itu gagal mengemukakan sebarang dokumen sah daripada pengawal bekalan berkaitan pemilikan atau urus niaga diesel yang dibawa.
“Pemeriksaan fizikal seterusnya menemukan cecair berwarna kuning yang disyaki diesel bersubsidi dalam lapan compartment (ruang) tangki kapal,” katanya pada sidang media di sini hari ini.
Beliau berkata, berikutan kegagalan mengemukakan dokumen sah dan penemuan bahan kawalan berjadual tanpa lesen yang sah, kes disiasat mengikut Akta Kawalan Bekalan (AKB) 1961.
Katanya, tindakan sitaan turut dilakukan terhadap diesel yang disyaki berjumlah 200,000 liter dengan nilai anggaran berjumlah RM480,000 dan sebuah kapal dianggarkan bernilai RM85,000.
“Jumlah nilai keseluruhan rampasan dianggarkan berjumlah RM565,000,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/keputusan-stam-diumum-20-mei-ini/,Keputusan STAM diumum 20 Mei ini,NASIONAL,"13 May 2025, 04:30PM","KUALA LUMPUR: Keputusan peperiksaan Sijil Tinggi Agama Malaysia (STAM) 2024 akan diumumkan pada 20 Mei ini, menurut Kementerian Pendidikan (KPM).
Dalam kenyataan hari ini, KPM memaklumkan seramai 4,507 calon mendaftar menduduki peperiksaan itu tahun lalu di 132 pusat peperiksaan di seluruh negara.
Semua calon boleh mendapatkan keputusan di sekolah masing-masing bermula 10 pagi pada tarikh berkenaan, manakala calon persendirian diminta menghubungi Jabatan Pendidikan Negeri tempat mereka mendaftar.
Keputusan juga boleh disemak secara dalam talian melalui pautan myresultstam.moe.gov.my bermula 10 pagi, 20 Mei hingga 6 petang, 26 Mei.
Selain itu, semakan ringkasan keputusan turut boleh dibuat melalui SMS dengan menaip STAM<jarak>NoKP<jarak>AngkaGiliran dan hantar ke 15888, dalam tempoh sama.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kes-penagihan-dadah-menurun-sebanyak-10-5-peratus-suku-pertama-2025/,Kes penagihan dadah menurun sebanyak 10.5 peratus suku pertama 2025,NASIONAL,"13 May 2025, 04:23PM","Oleh: Zulfakhri Shamsul Ariffin
PUTRAJAYA: Malaysia mencatatkan penurunan sebanyak 10.5 peratus dalam kes penagihan dadah bagi suku pertama tahun ini berbanding tempoh yang sama tahun lalu, kata Menteri Dalam Negeri, Datuk Seri Saifuddin Nasution Ismail.
Beliau berkata, penurunan itu menyaksikan hanya sekitar 60,000 penagih baharu direkodkan berbanding 121,000 pada suku pertama tahun 2024.
“Penurunan 10.5 itu kerana penurunan yang disumbangkan oleh angka dari Kelantan. Jadi, operasi mengawal bekalan itu ditingkatkan, kawalan sempadan ditingkatkan, maka angka program kesedaran Agensi Abnti Dadah Kebangsaan (AADK), ‘outreach’ program pun berjalan dengan lebih rancak, maka ia menyaksikan suku pertama itu menurun,” katanya.
Tambah beliau, langkah proaktif AADK dalam melaksanakan kempen kesedaran melibatkan pelbagai pihak berkepentingan serta penguatkuasaan di kawasan sempadan turut memainkan peranan penting dalam mengurangkan kadar penagihan.
Selain itu katanya pelancaran buku Diagnosa berfungsi sebagai manual pemulihan komprehensif yang akan menjadi rujukan utama pegawai pemulihan AADK dalam merawat penagih, sama ada secara sukarela atau yang diperintahkan oleh mahkamah.
Beliau turut mengumumkan kerjasama antara AADK dan Pusat Geospatial Negara untuk membangunkan sistem pemetaan dan pelaporan berasaskan teknologi spatial bagi sistem Malaysia Drug Profiling System.
Melalui inisiatif itu, jelasnya, data akan dianalisis menggunakan kecerdasan buatan (AI) untuk meramal kawasan berisiko tinggi dan merangka pelan mitigasi lebih awal.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-arwah-sangat-gembira-dikurniakan-anak-perempuan-selepas-10-tahun-menunggu-isteri-mangsa/,Nahas FRU: Arwah sangat gembira dikurniakan anak perempuan selepas 10 tahun menunggu – Isteri mangsa,NASIONAL,"13 May 2025, 04:06PM","TELUK INTAN: “Kami tunggu 10 tahun untuk dapat anak perempuan… tapi kini dia sudah tiada.”
Itu luahan Norazian Mohd Joned, 38, isteri kepada Koperal Amiruddin Zabri, seorang daripada sembilan anggota Pasukan Simpanan Polis Persekutuan (FRU) yang terkorban dalam nahas di Jalan Chikus–Sungai Lampam, hari ini.
Menurutnya, sebelum ini, mereka dikurniakan dua anak lelaki, Amirul Firdaus, 12, dan Amirul Asyraf, 11, sebelum dikurniakan cahaya mata perempuan pertama Amira Sofea, yang kini berusia setahun.
“Dia terlalu gembira bila dapat anak perempuan. Kami sudah lama tunggu saat itu… tapi tak sangka kegembiraan itu tak lama,” katanya sebak ketika ditemui di Unit Forensik Hospital Teluk Intan, di sini, hari ini.
Norazian yang bertugas di Ibu Pejabat Polis Daerah (IPD) Kampar berkata, kali terakhir dia bertemu suaminya tengah hari semalam sebelum arwah bertolak ke Teluk Intan untuk tugasan luar sempena sambutan perayaan.
“Dia macam biasa, siapkan barang untuk ke lokasi. Dia kata dah biasa kerja luar dan minta saya jangan risau.
“Tak sangka kejadian ini berlaku,” katanya.
Norazian berkata, suaminya mula berkhidmat dalam pasukan polis sejak 2011 dan pernah bertugas di beberapa negeri termasuk Johor, sebelum berpindah ke penempatan terkini.
“Saya dapat tahu pasal kemalangan itu daripada rakan sekerja. Dia kata ada kemalangan babitkan Unit 5 dari Sungai Senam.
“Bila telefon suami, dia tak jawab. Saya hubungi rakannya, tetapi dia cuma minta saya tenang dan sabar.
“Masa tu saya masih keliru… betul ke? Sebab laporan awal cuma sebut enam orang maut,” katanya yang reda dengan ketentuan Ilahi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pm-setuju-selesaikan-tiga-isu-utama-berkait-minyak-gas-sarawak/,"PM setuju selesaikan tiga isu utama berkait minyak, gas Sarawak",NASIONAL,"13 May 2025, 03:58PM","KUCHING: Tiga perkara utama berkaitan isu minyak dan gas diputuskan dalam perbincangan Tan Sri Abang Johari Abang Openg dengan Perdana Menteri, Datuk Seri Anwar Ibrahim dalam pertemuan mereka di Putrajaya, baru-baru ini.
Walaupun tidak memberi butiran lanjut berhubung pertemuan Ahad lalu itu, Premier Sarawak itu berkata, rundingan memberi tumpuan kepada penyelesaian isu antara PETRONAS, kerajaan Sarawak dan Petroleum Sarawak Berhad (PETROS).
Menurutnya, beliau dan Anwar akan menandatangani perjanjian mengenai penyelesaian isu berkaitan sumber minyak dan gas di Sarawak itu dalam tempoh dua hari.
“Mengenai perjanjian antara saya dengan Perdana Menteri, saya memberi petunjuk iaitu tiga perkara dicapai dan tunggu sahaja kerana akan ada dokumen antara kami akan tandatangani mengenai perjanjian minyak dan gas.
“Pertamanya, Perdana Menteri bersetuju mengiktiraf kedua-dua undang-undang iaitu Persekutuan dan negeri,” katanya ketika ditemui selepas merasmikan Pembukaan Minggu Pembinaan Antarabangsa (ICW) Borneo 2025 di Pusat Konvensyen Borneo Kuching (BCCK) di sini, hari ini.
Ahad lalu, Pejabat Perdana Menteri dalam kenyataan memaklumkan dua pemimpin itu bersetuju memuktamadkan prinsip-prinsip asas dalam masa terdekat seperti dipersetujui sebelum ini untuk mempermudahkan rundingan antara PETRONAS dan PETROS.
Menurut kenyataan itu, langkah berkenaan penting bagi memastikan potensi besar yang dikenal pasti daripada kerjasama PETRONAS dan PETROS dapat diteroka secara menyeluruh dan dilaksanakan dengan berkesan, termasuk menyegerakan pembekalan tenaga secara komersial ke negara-negara ASEAN.
Mengulas lanjut, Abang Johari berkata perkara kedua yang dbincangkan dalam pertemuan itu ialah mengenai peranan PETROS sebagai agregator gas di Sarawak.
“Perkara itu juga diselesaikan dalam rundingan itu dan yang ketiga ialah perjanjian komersil membabitkan peningkatan pegangan Sarawak ke atas Cecair Gas Asli (LNG),” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-saksi-dakwa-nampak-lori-batu-seperti-mahu-elak-van-keluar-simpang/,Nahas FRU: Saksi dakwa nampak lori batu seperti mahu elak van keluar simpang,NASIONAL,"13 May 2025, 03:48PM","TELUK INTAN: Kejadian nahas mengorbankan anggota Pasukan Simpanan Polis Persekutuan (FRU) di Jalan Chikus-Sungai Lampam, di sini pagi tadi dikatakan bermula daripada kenderaan yang mahu keluar simpang sebelum lori membawa muatan batu terbabit nahas itu memasuki laluan bertentangan.
Saksi, Noor’ Ain Asyiqin Abdul Khalel, 39, berkata sejurus nampak situasi itu dari gerai makan tempat beliau bekerja yang bersetentangan dengan simpang menghala ke Chikus itu, dia hanya mampu menjerit sebelum mendengar bunyi dentuman kuat.
Pembantu gerai itu berkata, sewaktu kejadian dia nampak sekurang-kurangnya dua buah lori FRU di kawasan itu dari arah Teluk Intan menghala Tapah yang sudah melepasi lori bermuatan batu berkenaan yang mahu ke arah bertentangan.
“Nampak lori batu itu seperti ingin mengelak kenderaan seperti van yang mahu keluar dari simpang. Saya waktu itu hanya mampu menjerit dan panggil majikan saya sebelum dikejutkan dengan bunyi dentuman kuat.
“Mulanya ingatkan lori bertembung dengan kenderaan lain sebab ada dua lagi lori trak FRU sudah lepas di hadapan. Bila dengar dentuman kemalangan, saya nampak anggota FRU yang lori mereka sudah ke hadapan, turun dari kenderaan dan berlari ke arah tempat kejadian.
“Mereka cuba nak selamatkan rakan-rakan. Ketika itu juga saya dengar bunyi meraung dan tangisan, mungkin dari kawan-kawan mangsa. Keadaan ketika itu agak kelam-kabut dengan jalan sesak sebab tiada orang nak jaga.
“Ada juga dengar mereka jerit Allahuakbar…macam kita sedih memikirkan macam mana anak isteri mangsa,” katanya ketika ditemui pemberita berhampiran lokasi kejadian itu.
Sementara itu, penduduk setempat, Airul Amri Abd Hamid, 31, berkata, ketibaannya di lokasi sejurus kejadian itu berlaku mendapati terdapat dua trak FRU.
“Semasa saya sampai di situ keadaan huru-hara namun kita tak dapat nak tolong sebab ada kawan-kawan anggota (FRU) yang lain memandangkan kelihatan seperti dua trak (lori) FRU itu sedang konvoi perjalanan pulang ke Ipoh.
“Satu daripada trak itu sudah di hadapan manakala satu lagi bertembung dengan lori batu. Anggota FRU di situ beri bantuan awal membantu anggota mereka yang terbabit nahas sementara menunggu ketibaan bomba dan ambulans.
“Suasana waktu itu sangat-sangat pilu dan menyedihkan apabila mendengar rintihan dan tangisan, dengan keadaan mangsa yang ada daripadanya berlumuran darah,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/keputusan-permohonan-tambah-kuota-haji-diketahui-akhir-bulan-ini/,Keputusan permohonan tambah kuota haji diketahui akhir bulan ini,NASIONAL,"13 May 2025, 03:28PM","KUALA LUMPUR: Keputusan permohonan Malaysia bagi penambahan 10,000 kuota haji pada musim ini hanya akan diketahui pada hujung bulan ini.
Menteri di Jabatan Perdana Menteri (Hal Ehwal Agama), Datuk Dr Mohd Na’im Mokhtar berkata, Malaysia masih menunggu keputusan daripada kerajaan Arab Saudi selepas menghantar surat permohonan bagi penambahan kuota haji tahun ini.
Katanya, keputusan penambahan kuota itu dijangka dimaklumkan kerajaan Arab Saudi selewat-lewatnya hujung bulan ini.
“Mengenai kuota haji, kita belum menerima respons (maklum balas) daripada Kementerian Haji dan Umrah Arab Saudi.
“Memang tahun lepas pun, kita terima jawapan itu agak lewat. Mungkin ada pertimbangan (tetapi) saya percaya biasanya akan ada (penambahan kuota) mengikut trend sebelum ini,” katanya.
Beliau berkata demikian kepada pemberita selepas Majlis Perasmian Peralihan Penstrukturan Pengurusan Institut Kemahiran Baitulmal (IKB) di bawah Kolej Profesional Baitulmal Kuala Lumpur (KPBKL) Majlis Agama Islam Wilayah Persekutuan (MAIWP) di sini, hari ini.
Mengulas lanjut, Mohd Na’im berkata, keputusan penambahan kuota itu juga bergantung kepada polisi baharu diperkenalkan Arab Saudi.
“Kita tak pasti lagi apa polisi yang akan kerajaan Arab Saudi gunakan pada tahun ini.
“Kalau dia (Arab Saudi) kata ketat contohnya kalau tak nak jumlah begitu ramai macam musim haji semasa Covid-19 dulu, jadi mungkin tak ada pertambahan.
“Jadi, ia (penambahan kuota tahun ini) bergantung kepada polisi yang akan diperkenalkan kerajaan Arab Saudi selewat-lewatnya hujung bulan ini atau sebelum haji,” katanya.
Pada musim haji tahun ini, kerajaan Arab Saudi menetapkan kuota rasmi bagi jemaah Malaysia ialah 31,600 orang dan Malaysia memohon 10,000 lagi kuota tambahan daripada Arab Saudi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/2-pelajar-warga-china-tak-mengaku-tipu-penculikan/,2 pelajar warga China tak mengaku tipu penculikan,MAHKAMAH,"13 May 2025, 06:44PM","KUALA LUMPUR: Dua warga China yang juga pelajar sebuah universiti di Singapura hari ini dihadapkan ke Mahkamah Sesyen di sini, atas tuduhan menipu ibu salah seorang daripada mereka dengan melakonkan penculikan bagi mendapatkan wang tebusan berjumlah CN¥5 juta (RM2.9 juta).
Kedua-dua mereka, Zhang Runbao, 23 dan Ye Yingxi, 18 bagaimanapun mengaku tidak bersalah atas tuduhan bersama-sama menipu Cheng Zhiwen, iaitu ibu kepada Yingxi dengan membuat panggilan telefon dan menunjukkan video bahawa anaknya itu telah diculik.
Badan Yingxi ditunjukkan dalam keadaan separuh bogel dan tangannya diikat serta mulutnya ditutup dengan pita pelekat berwarna hitam, lehernya dicekik, badannya dipijak dan mukanya dituang dengan air.
Kedua-dua tertuduh selanjutnya didakwa membuat ugutan dan pemerasan dengan meminta Zhiwen memasukkan duit tebusan CN¥5 juta (RM2.9 juta) ke dalam akaun di China.
Semua perbuatan itu adalah lakonan bagi mendorong Zhiwen menyerahkan wang berkenaan, di mana Zhiwen mulai percaya dan mengambil tindakan ke arah menyerahkan wang itu.
Kedua-dua tertuduh didakwa melakukan kesalahan itu di sebuah hotel di Jalan Tuanku Abdul Rahman, di sini kira-kira jam 11.44 pagi hingga jam lebih kurang 9.15 malam.
Pertuduhan dilakukan mengikut Seksyen 420 Kanun Keseksaan yang memperuntukkan hukuman penjara tidak kurang setahun dan maksimum 10 tahun, dan dengan sebatan serta boleh dikenakan denda.
Kedua-dua penuntut itu juga mengaku tidak bersalah atas pertuduhan pilihan berhubung kesalahan sama, mengikut Seksyen 417 Kanun Keseksaan yang dibaca bersama Seksyen 34 akta sama yang memperuntukkan hukuman penjara lima tahun atau denda atau kedua-duanya, jika sabit kesalahan.
Hakim Azrul Darus menetapkan sebutan kes pada 27 Mei ini dan membenarkan setiap tertuduh diikat jamin RM30,000 dengan dua penjamin, serta menyerahkan pasport kepada mahkamah sehingga kes selesai.
Prosiding kes dikendalikan Timbalan Pendakwa Raya, Noor Syafina Radzuan manakala kedua-dua tertuduh diwakili peguam, Ernie Sulastri Ahmad dan Ramesh Sivakumar.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/suami-isteri-didakwa-abai-anak-kandung-usia-2-bulan/,Suami isteri didakwa abai anak kandung usia 2 bulan,MAHKAMAH,"13 May 2025, 04:40PM","ALOR GAJAH: Pasangan suami isteri didakwa di Mahkamah Sesyen Alor Gajah, hari ini, atas pertuduhan mengabaikan anak kandung mereka, bayi lelaki berusia dua bulan, hingga mengalami kecederaan dua minggu lalu.
Tertuduh, Nur Khairunnisa Jusni dan suaminya, Muhamad Nor Azim Abdullah masing-masing berusia 22 tahun, bagaimanapun mengaku tidak bersalah sebaik pertuduhan dibacakan di hadapan Hakim Aiza Khairuddin.
Mengikut pertuduhan, suri rumah dan operator pengeluaran itu sebagai orang yang mempunyai pemeliharaan iaitu ibu bapa kepada Iman Adyan Abdul Rahman, berusia dua bulan didapati mendedahkan kanak-kanak itu dengan cara yang mungkin menyebabkannya mengalami kecederaan di bahagian kepala dan badan.
Kesalahan itu didakwa dilakukan di sebuah rumah di Jalan Seri Pelangi 4, Taman Seri Pelangi, dekat sini, antara 2 hingga 5 Mei 2025.
Mereka didakwa mengikut Seksyen 31(1)(a) Akta Kanak-Kanak 2001 dibaca bersama Seksyen 34 Kanun Keseksaan yang membawa hukuman denda maksimum RM50,000 atau penjara sehingga 20 tahun atau kedua-duanya, jika sabit kesalahan.
Terdahulu, selepas dibacakan pertuduhan itu, Nur Khairunnisa terdiam seketika sehingga Hakim terpaksa bertanya semula sama ada tertuduh faham apa dibacakan terhadapnya.
Tertuduh kemudian mengaku faham dan minta dibicarakan atas pertuduhan dengan mendakwa anaknya terjatuh.
Terdahulu, Timbalan Pendakwa Raya Muhamad Ali Hussain tidak menawarkan jaminan terhadap tertuduh kerana kesalahan serius dilakukan terhadap anak kandung berusia dua bulan.
Hujahnya, ia selaras hasrat Parlimen meminda Seksyen 31(1)(a) Akta Kanak-Kanak 2001 pada 2016 dengan menaikkan hukuman penjara dan denda sebagai mencerminkan keseriusan kesalahan itu.
Begitupun beliau menyerahkan kepada budi bicara mahkamah sama ada membenarkan atau tidak jaminan.
Peguam Mohammed Hissham Ramdzan merayu kedua-dua tertuduh diberikan jaminan rendah kerana itu adalah pertuduhan pertama anak guamnya.
“Tertuduh pertama (Nur Khairunnisa) suri rumah yang baru habis berpantang manakala tertuduh kedua seorang operator kilang kereta dengan pendapatan bulanan RM1,800,” katanya.
Mahkamah membenarkan setiap tertuduh diikat jamin RM10,00 dengan seorang penjamin masing-masing berserta syarat tambahan menyerahkan pasport kepada mahkamah, melapor diri di balai polis terdekat setiap bulan dan tidak mengganggu saksi pendakwaan sehingga kes selesai.
12 Jun depan ditetapkan untuk sebutan semula kes bagi serahan dokumen.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/video-pemandu-pikap-mengaku-pandu-melulu-dipenjara-sebulan-dan-denda-rm12000/,"[VIDEO] Pemandu pikap mengaku pandu melulu, dipenjara sebulan dan denda RM12,000",MAHKAMAH,"13 May 2025, 01:13PM","Oleh: Nurul Amalina Zainudin
KUALA LUMPUR: Seorang jurujual aksesori kereta dipenjara sebulan dan didenda RM12,000 selepas mengaku bersalah di Mahkamah Majistret hari ini atas pertuduhan memandu secara melulu dan membahayakan sehingga menyebabkan kecederaan terhadap sepasang suami isteri.
Pengakuan itu dibuat di hadapan Majistret Khairunnisak Hassni, selepas pertuduhan dibacakan ke atasnya mengikut Seksyen 42(1) Akta Pengangkutan Jalan 1987.
K.Darmaraju, 32, didakwa memandu kenderaan jenis Nissan Navara secara melulu.
Kesalahan didakwa dilakukan pada 2.30 petang, bertarikh 10 Mei di Lebuhraya PLUS menghala ke pusat bandar, sebelum Plaza Tol Duta.
Majistret memerintahkan tertuduh dipenjara bermula tarikh tertuduh ditangkap iaitu 11 Mei lalu.
Majistret turut memerintahkan tertuduh hilang kelayakan memegang atau mendapatkan lesen memandu selama lima tahun.
Terdahulu, tertuduh yang lengkap berpakaian hoodie, berseluar pendek dan memakai pelitup muka serta bergari, dilihat dikawal ketat pihak polis ketika tiba di lobi mahkamah sekitar jam 8.50 pagi tadi.
Kejadian yang tular menerusi kamera papan pemuka berdurasi satu minit memaparkan sebuah pikap melarikan diri selepas melanggar motosikal dinaiki pasangan suami isteri terbabit.
Wanita yang juga pembonceng motosikal mengalami pendarahan otak, patah buku lali dan tulang rusuk, manakala suaminya mengalami retak tulang selangka serta luka pada buku lali.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/cabul-anak-asuhan-isteri-bapa-2-anak-diperintah-bela-diri/,"Cabul anak asuhan isteri, bapa 2 anak diperintah bela diri",MAHKAMAH,"13 May 2025, 11:50AM","MUAR: Seorang pekerja penyelenggaraan lebuh raya yang dituduh melakukan amang seksual fizikal terhadap kanak-kanak yang diasuh isterinya dua tahun lalu, diperintah bela diri.
Hakim Mahkamah Sesyen, Sayani Mohd Nor membuat keputusan itu selepas mahkamah mendapati pihak pendakwaan diketuai Othman Affan Ismail berjaya membuktikan kes prima facie terhadap tertuduh, Asran Mohd Tahir, 42.
Ketika membaca keputusan di akhir pendakwaan, Sayani memberitahu keputusan itu dibuat selepas mengambil kira dan meneliti segala keterangan saksi pendakwaan serta eksibit dikemukakan.
“Ia juga mengambil kira keterangan bertulis daripada pihak pendakwaan dan juga pembelaan sepanjang perbicaraan kes ini berlangsung.
“Pada tahap penilaian secara maksimum, mahkamah memutuskan pihak pendakwaan berjaya membuktikan terdapat prima facie dalam kes mengikut Seksyen 14 (a) Akta Kesalahan-Kesalahan Seksual Terhadap Kanak-Kanak (AKKSTKK) 2017 yang dihukum bersama Seksyen 14 akta sama,” hujahnya.
Justeru, Sayani memberitahu mahkamah memberi tiga pilihan kepada tertuduh sama ada membuat akuan bersumpah dari kandang saksi, akuan tidak bersumpah atau memilih untuk berdiam diri.
Peguam, Syafie Naim daripada Yayasan Bantuan Guaman Kebangsaan (YBGK) kemudiannya memberitahu anak guamnya memilih untuk akuan bersumpah dari kandang saksi serta akan mengemukakan seorang saksi di peringkat pembelaan pada 16 Jun ini.
Tertuduh yang juga bapa dua anak didakwa amang seksual terhadap kanak-kanak perempuan berusia empat tahun ketika kejadian, di bawah jagaan isterinya berikutan ibu bapa mangsa bertugas di luar kawasan.
Dia didakwa melakukan perbuatan itu di sebuah rumah di Simpang Renggam, Kluang antara jam 11 pagi hingga 6.45 petang, 19 September 2023.
Seksyen itu memperuntukkan penjara sehingga dua puluh tahun dan juga sebatan, jika sabit kesalahan.
Ketika ini, Asran menjalani tahanan sementara di Pusat Koreksional Muar selepas gagal melunaskan ikat jamin RM10,000 dikenakan terhadapnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/bapa-didakwa-cederakan-anak-lelaki/,Bapa didakwa cederakan anak lelaki,MAHKAMAH,"11 May 2025, 01:34PM","KUALA TERENGGANU: Seorang lelaki dihadapkan ke Mahkamah Majistret di sini, hari ini, atas tuduhan mencederakan anak lelakinya yang berusia 13 tahun.
Bagaimanapun, tertuduh berusia 49 tahun itu mengaku tidak bersalah selepas pertuduhan dibacakan di hadapan Majistret Iffah Nabihah Mohd Ishak.
Tertuduh didakwa mengikut Seksyen 323 Kanun Keseksaan (KK) dan dibaca bersama Seksyen 326A kanun sama kerana dengan sengaja mencederakan anak lelakinya di sebuah rumah di daerah ini pada jam 9.30 pagi, 12 April lalu.
Bagi kesalahan mengikut Seksyen 323 KK, tertuduh berdepan hukuman penjara sehingga satu tahun atau denda sehingga RM2,000 atau kedua-duanya sekali, jika sabit kesalahan.
Manakala bagi pertuduhan mengikut Seksyen 326A KK, tertuduh berdepan hukuman penjara dua kali ganda daripada tempoh maksimum yang dikenakan di bawah Seksyen 323 KK, jika sabit kesalahan.
Sejurus pengakuan tidak bersalah direkodkan, mahkamah menetapkan 10 Jun depan sebagai tarikh sebutan semula kes dan membenarkan tertuduh diikat jamin RM4,000 dengan seorang penjamin.
Pendakwaan dikendalikan Timbalan Pendakwa Raya, Ely Nazihah Ahmad Yunus, manakala tertuduh tidak diwakili peguam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/lelaki-bangladesh-didenda-rm5000-akibat-mencabul/,"Lelaki Bangladesh didenda RM5,000 akibat mencabul",MAHKAMAH,"09 May 2025, 04:03PM","KUALA LUMPUR: Seorang penuntut universiti swasta didenda RM5,000 oleh Mahkamah Majistret hari ini, akibat mencabul seorang ahli patologi wanita warga Amerika dalam koc tren aliran ringan (LRT), Januari lalu.
Majistret, S Mageswary menjatuhkan hukuman itu terhadap warga Bangladesh, Rahman Md Moshiur, 28, selepas mengaku bersalah sebaik pertuduhan dikemukakan.
Mageswary turut memerintahkan agar tertuduh yang belum berkahwin itu dipenjara selama dua bulan jika gagal membayar saman tersebut.
Mengikut pertuduhan, Rahman didakwa melakukan kekerasan jenayah terhadap mangsa yang berusia 26 dengan tujuan mencabul kehormatannya.
Kesalahan itu didakwa berlaku dalam gerabak tren dari Stesen LRT Universiti menghala ke LRT Bangsar pada 9 pagi, 9 Januari lalu dan tertuduh didakwa mengikut Seksyen 354 Kanun Keseksaan yang membawa hukuman penjara maksimum 10 tahun atau denda atau sebat atau mana-mana dua daripada hukuman itu.
Timbalan Pendakwa Raya Nur Farhana Mohamad Poad memohon mahkamah menjatuhkan hukuman setimpal sebagai pengajaran kepada tertuduh dengan mengambil kira kepentingan awam.
Bagaimanapun, tertuduh tidak diwakili peguam memohon hukuman berbentuk denda ringan atas alasan dia insaf dan berjanji tidak akan mengulangi perbuatan sama di masa depan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/ugut-nak-rodok-adik-penganggur-dihukum-penjara-dua-bulan/,"Ugut nak rodok adik, penganggur dihukum penjara dua bulan",MAHKAMAH,"09 May 2025, 03:16PM","BATU PAHAT: Bekas pekerja pemotong daging yang membuat ugutan mahu merodok adik kandung lelaki, dijatuhi hukuman penjara dua bulan selepas mengaku bersalah di Mahkamah Majistret, hari ini.
Majistret Arun Noval Dass menjatuhkan hukuman itu terhadap Muhamad Taufiq Azizi Kamarul Nizam, 26, selepas mengambil kira pengakuan dibuat serta mensabitkannya dengan kesalahan itu.
Mengikut pertuduhan, Muhamad Taufiq Azizi didapati menakutkan secara jenayah terhadap adik kandungnya berusia 18 tahun dengan kata-kata ‘jangan sampai aku rodok kau’ di sebuah rumah di Peserai, jam 11.30 malam pada 5 Mei lalu.
Kesalahan didakwa mengikut Seksyen 506 Kanun Keseksaan di mana boleh dipenjara sehingga tujuh tahun atau denda atau kedua-duanya, jika sabit kesalahan.
Berdasarkan fakta kes, pada hari kejadian semasa pengadu yang juga adik kandung tertuduh berada di rumah ibu bapa mereka, berlaku pertengkaran mulut dengan abangnya.
Kejadian berpunca apabila tertuduh mahu meminta wang daripadanya, namun tidak diendahkan.
Ini menyebabkan tertuduh naik angin lalu mengeluarkan kata-kata ugutan terhadap adiknya hingga menimbulkan ketakutan.
Kejadian itu turut disaksikan ibu mereka lalu membuat laporan di Balai Polis Batu Pahat, tiga hari selepas kejadian atas faktor keselamatan.
Pendakwaan dikendalikan Timbalan Pendakwa Raya Firdaus Ruslan, manakala tertuduh diwakili peguam Normaahani Rais daripada Yayasan Bantuan Guaman Kebangsaan (YBGK).
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/guna-strategi-sama-semasa-pilihan-raya-pamer-kedangkalan-pn-asyraf-wajdi/,Guna strategi sama semasa pilihan raya pamer kedangkalan PN – Asyraf Wajdi,POLITIK,"16 April 2025, 11:48AM","BIDOR: Dakwaan berulang-kali Perikatan Nasional (PN) bahawa UMNO sudah tersasar daripada perjuangan apabila bekerjasama dengan DAP bagi membentuk Kerajaan Persekutuan disanggah parti itu.
Setiausaha Agungnya, Datuk Dr Asyraf Wajdi Dusuki berkata, tindakan itu antara lain mempamerkan kedangkalan PN apabila terus menggunakan strategi sama setiap kali memasuki gelanggang pilihan raya.
Beliau juga mengingatkan kerjasama Barisan Nasional (BN) dan Pakatan Harapan (PH) terbentuk selepas PN ingkar terhadap titah Yang di-Pertuan Agong Ke-16, pasca Pilihan Raya Umum Ke-15 (PRU15).
Keadaan itu, katanya, memaksa BN untuk bekerjasama dengan seteru politik, namun pembentukan jalinan itu disokong perjanjian bertulis ditandatangani 18 parti komponen di bawah Kerajaan Perpaduan.
“Baginda panggil Tan Sri Muhyiddin Yassin (Presiden BERSATU) dan bertitah supaya hentikan persengketaan, tiada siapa boleh tubuh kerajaan dan rakyat sudah memilih. Fikirlah soal negara dan rakyat, pada 21 November 2022.
“Muhyiddin kemudian buat sidang media sejurus keluar dari Istana Negara, memaklumkan Tuanku meminta beliau dan Presiden PAS, Tan Sri Abdul Hadi Awang tubuh kerajaan perpaduan bersama PH.
“Namun, mereka pada sidang media terbabit memaklumkan keputusan untuk menolak (kerjasama denga PH bagi menubuh kerajaan perpaduan). Itu kenyataan beliau,” katanya di sini, malam tadi.
Beliau mengulas dakwaan UMNO sudah lari daripada perjuangan asal yang diulang siar pada siri kempen PN sempena Pilihan Raya Kecil (PRK) Dewan Undangan Negeri (DUN) Ayer Kuning.
Asyraf Wajdi turut menafikan dakwaan BN menggunakan Yang di-Pertuan Agong sebagai alasan menjalinkan kerjasama dengan PH bagi tujuan berkenaan.
Beliau berkata, ketetapan kerjasama dengan PH hanya dimuktamadkan dalam mesyuarat tergempar Majlis Kerja Tertinggi (MKT) UMNO pada 23 November 2022.
Mesyuarat itu, katanya, bersetuju mengubah ketetapan ‘No DAP dan No Anwar’ yang diputuskan MKT dan Perhimpunan Agung UMNO, sebelum ini.
“Apabila keputusan (PRU15) tiada majoriti, kita terpaksa buat keputusan begitu sukar. Kalau ingkar titah baginda akan dianggap derhaka dan UMNO satu-satunya parti dalam perlembagaannya meletakkan perjuangan mempertahankan institusi diraja.
“Dalam mesyuarat itu, ramai bangkitkan yang ini soal politik, biarpun tuanku bertitah. Kita terpaksa berkawan dengan musuh paling dibenci iaitu DAP.
“Tuhan takdirkan kita terpaksa berkawan dengan PH yang dalamnya ada DAP. Ia sukar tetapi bukan kehendak kita. Akhirnya keputusan kita akur titah Yang di-Pertuan Agong secara bersyarat,” katanya.
Mengulas lanjut, katanya, syarat dipersetujui itu ialah kesepakatan mengenai Perkara 3 dan Perkara 153 Perlembagaan Persekutuan, perkara berkaitan institusi diraja dan Bahasa Melayu sebagai bahasa kebangsaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/dun-perak-gantung-ketua-pembangkang-6-bulan/,DUN Perak gantung ketua pembangkang 6 bulan,POLITIK,"16 April 2025, 10:49AM","IPOH: Dewan Undangan Negeri (DUN) Perak hari ini meluluskan usul untuk menggantung ketua pembangkang negeri, Razman Zakaria daripada menghadiri persidangan DUN selama enam bulan, berkuat kuasa serta-merta.
Usul itu dibentangkan oleh Ong Boon Piow (PH-Bercham) dan disokong oleh Datuk Shahrul Zaman Yahya (BN-Rungkup) semasa persidangan DUN Perak hari ini.
Razman yang juga Ahli Dewan Undangan Negeri (ADUN) Gunung Semanggol dikenakan tindakan itu selepas dirujuk kepada Jawatankuasa Hak dan Kebebasan DUN pada 4 Disember tahun lalu.
Penggantungan itu dikuatkuasakan selepas majoriti ADUN di dewan hari ini bersetuju dengan usul menyokong laporan jawatankuasa berkenaan.
Speaker DUN Perak Datuk Mohammad Zahir Abdul Khalid kemudian meluluskan usul berkenaan selepas memperolehi undian persetujuan majoriti daripada ADUN.
Terdahulu, Razman semasa Persidangan DUN Perak pada Disember lalu dikatakan mengeluarkan kenyataan berbaur perkauman dan hasutan serta menimbulkan perasaan sakit hati di bawah Peraturan 40 (11)(b) dan (c) Perintah-Perintah Tetap.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/prk-dun-ayer-kuning-amanah-buat-laporan-polis-isu-calon-pn-mengajar-agama/,PRK DUN Ayer Kuning: AMANAH buat laporan polis isu calon PN mengajar agama,POLITIK,"14 April 2025, 04:57PM","Oleh: Kumaran Rajamoney
TAPAH: Parti Amanah Negara (AMANAH) membuat laporan polis terhadap calon Perikatan Nasional (PN) bagi Pilihan Raya Kecil (PRK) Dewan Undangan Negeri (DUN) Ayer Kuning, berhubung dakwaan memanipulasi kelayakan tauliah mengajar agama Islam.
Timbalan Ketua Pemuda AMANAH Perak, Ahmad Munzirie Ahmad Kabir mendakwa Abdul Muhaimin Malik memperoleh tauliah daripada Jabatan Mufti Negeri Perak walaupun beliau tidak layak kerana memegang jawatan politik dan kini bertanding dalam pilihan raya.
“Saya ingin menegaskan bahawa permohonan tauliah ini sepatutnya diteliti dengan serius oleh pihak berwajib. Jika benar laporan ini, tindakan tegas perlu diambil.
“Kita tidak mahu individu menyalahgunakan kedudukan mereka sebagai ahli politik untuk mendapatkan tauliah, lebih-lebih lagi apabila terdapat pekeliling dan surat rasmi yang jelas melarang ahli politik berjawatan daripada menyampaikan kuliah agama,” katanya ketika ditemui di Ibu Pejabat Polis Daerah Tapah, hari ini.
Tindakan itu katanya melanggar Peraturan-peraturan Pengawasan Pengajaran dan Syarahan Agama 2013 Majlis Agama Islam dan Adat Melayu Perak (MAIPk), malah turut dianggap mengingkari titah Sultan Perak, Sultan Nazrin Muizzuddin Shah.
Ahmad Munzirie turut menyatakan kebimbangan bahawa tindakan calon PN itu mungkin melibatkan pemalsuan maklumat atau dokumen rasmi, yang boleh disiasat di bawah Kanun Keseksaan, khususnya Seksyen 420 Kanun Keseksaan (menipu) dan Seksyen 468 Kanun Keseksaan (pemalusan dokumen).
Difahamkan, Abdul Muhaimin merupakan Yang Dipertua PAS Kawasan Tapah sejak tahun 2021.
“Rakyat Perak berhak mengetahui kebenaran. Kita semua wajib menolak mana-mana individu yang memperalatkan agama untuk meraih kuasa,” tambahnya.
Untuk rekod, Peraturan-peraturan Pengawasan Pengajaran dan Syarahan Agama (Perak) 2013 melarang ahli politik yang masih memegang jawatan dalam parti politik, Ahli Parlimen, Ahli Dewan Undangan Negeri (ADUN), Ahli Dewan Negara, bekas ahli politik yang masih aktif dalam kegiatan politik serta calon yang pernah bertanding dalam pilihan raya daripada mengajar atau menyampaikan syarahan agama di masjid dan surau di Perak, walaupun mereka mempunyai tauliah.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/isu-tco-saya-nak-cuba-ke-luar-negara-samsuri/,Isu TCO: “Saya nak cuba ke luar negara” – Samsuri,POLITIK,"14 April 2025, 01:53PM","Oleh: Mohd Ishak Abdillah Ngah
KUALA TERENGGANU: Menteri Besar Terengganu, Datuk Seri Ahmad Samsuri Mokhtar akan cuba melakukan beberapa pergerakan ke luar negara susulan kontroversinya yang dikategorikan sebagai individu di bawah status status ‘Travel Control Office/Order’ (TCO).
Mengulas isu berkenaan sambil berseloroh, beliau yakin pergerakannya masih disekat oleh pihak tertentu.
“Saya akan cuba dulu (ke luar negara) saya akan pergi Singapura, tengok sama ada kena TCO atau tidak. Kalau setiap kali saya pergi pergerakan keluar masuk perlu dilaporkan kepada polis maksudnya masih ada TCO… tunggulah saya pergi,” katanya.
Beliau berkata demikian ketika ditemui selepas menghadiri Perasmian Pembukaan Persidangan Dewan Undangan Negeri Terengganu, Mesyuarat Pertama Penggal Ketiga Dewan Undangan Negeri Ke-15 hari ini.
Ditanya sama ada tindakan itu berunsurkan politik, Ahmad Samsuri pula mempersoalkan penahanan yang dibuat terhadap beliau sebelum Pilihan Raya Kecil (PRK) Ayer Kuning.
“Kenapa tahan saya sebelum PRK, saya menyangkal dakwaan itu”, katanya.
Menteri Besar Terengganu itu turut mengesahkan beliau ‘ditahan’ ketika tiba dan pulang di Lapangan Terbang Antarabangsa Kota Kinabalu, Sabah, pada 6 dan 7 April lalu.
“Tulisan saya pada Khamis (10 April) itu saya tulis setelah terjadi kes ‘pull aside on hold’ (ditahan sementara sebelum berlepas bagi mendapat pelepasan polis cawangan khas) adalah ketika saya ke Sabah pada Ahad (6 April) dan pulang pada Isnin (7 April).
“Pergi dan balik berlaku ‘pull aside on hold’. Gambar (yang saya yakin diambil oleh orang awam) berkenaan adalah ketika balik pada Isnin (7 April lalu),” katanya ringkas menerusi aplikasi WhatsApp.
Semalam, tular di media sosial sekeping gambar yang didakwa Ahmad Samsuri sedang duduk di kerusi di sebuah lapangan terbang.
Difahamkan, gambar itu dirakam orang awam yang kebetulan berada di lokasi kejadian ketika menghantar kumpulannya menaiki kapal terbang.
Berdasarkan keterangan gambar itu, Ahmad Samsuri didakwa ditahan beberapa pegawai sebaik tiba di pintu masuk balai pelepasan sebelum dibawa untuk pemeriksaan lanjut.
Ahmad Samsuri pada 10 April lalu, mendakwa dirinya dilabel sebagai individu di bawah status TCO sejak pertengahan tahun lalu.
Beliau yang juga merupakan Naib Presiden PAS sebaliknya menegaskan, beliau masih berpegang kepada pendiriannya yang telah dimuat naik menerusi Facebook rasminya.
Dalam perkembangan lain, Ahmad Samsuri katanya akan mendedahkan seorang lagi individu yang dikenakan tindakan sama dalam tempoh terdekat.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/penelitian-perlu-menyeluruh-bagi-penuhi-satu-pertiga-kerusi-parlimen-sabah-sarawak-zahid/,"Rundingan pinda kuota kerusi Parlimen Sabah, Sarawak perlu dibincang parti komponen & SPR",POLITIK,"13 April 2025, 11:06PM","Oleh: Fatin Hanani Sahimi
PUTRAJAYA: Rundingan bagi meminda kuota satu pertiga atau 35 peratus kerusi Parlimen Sabah dan Sarawak perlu dibincangkan bersama parti komponen dalam kerajaan MADANI serta Suruhanjaya Pilihan Raya (SPR).
Pengerusi Barisan Nasional (BN), Datuk Seri Ahmad Zahid Hamidi berkata, BN belum meneliti perkara itu kerana ia harus mengambil kira pandangan pelbagai pihak.
“Kita belum meneliti kerana penelitian ini harus dilakukan dengan parti-parti komponen di dalam kerajaan MADANI dan kita juga harus duduk dengan Suruhanjaya Pilihan Raya (SPR) mengenai perkara ini.
“Bagaimanapun apabila sampai ketikanya yang sesuai untuk kita berbincang bersama ahli-ahli dan pemimpin-pemimpin parti, termasuk daripada pembangkang juga, maka ini seharusnya diteliti dengan sebaik-baiknya bersama-sama dengan Suruhanjaya Pilihan Raya Malaysia,” ujarnya.
Beliau berkata demikian ketika ditemui pemberita pada Majlis Rumah Terbuka Lebaran Kasih Aidilfitri di kediaman rasminya Sri Satria di sini hari ini.
Mengulas mengenai kerjasama antara BN Sabah dan Pakatan Harapan (PH) Sabah bagi menghadapi Pilihan Raya Negeri ke-17 (PRN), ujarnya pertemuan telah dilakukan dengan pelbagai gabungan parti politik di negeri itu.
“Kami telah mengadakan pertemuan di antara BN dan PH. Dan pertemuan juga telah diadakan dengan pelbagai gabungan parti-parti politik di Sabah.
“Sebaik-baiknya semua pemimpin parti apabila dapat mencapai keserasian daripada mana jua parti gabungan, maka pengumuman akan dilakukan secara rasmi. Tapi setakat ini, rundingan tetap diteruskan dengan ramai pihak,” tambahnya.
Terdahulu, Timbalan Perdana Menteri, Datuk Seri Fadillah Yusof berkata rundingan tersebut perlu dibuat secara bersemuka khususnya dengan setiap Ahli Parlimen di Semenanjung.
Katanya, pendekatan sama diambil Yang Dipertua Negeri Sarawak, Tun Dr Wan Junaidi Tuanku Jaafar ketika menyandang jawatan Menteri di Jabatan Perdana Menteri (Parlimen dan Undang-Undang) sebagai usaha meminda Perkara 160 Perlembagaan Persekutuan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/lelaki-tak-mengaku-dera-anak-berusia-2-tahun/,Lelaki tak mengaku dera anak berusia 2 tahun,MAHKAMAH,"30 April 2025, 05:33PM","JOHOR BAHRU: Seorang lelaki mengaku tidak bersalah di Mahkamah Seksyen di sini atas pertuduhan mendera anak kandungnya berusia dua tahun, minggu lalu.
Tertuduh, 35, membuat pengakuan itu sebaik pertuduhan dibacakan di hadapan Hakim Thalha Bachok @ Embok Mok.
Perbuatan itu didakwa dilakukan di sebuah kediaman di Gelang Patah, Iskandar Puteri pada 23 April lalu.
Tertuduh didakwa mengikut Seksyen 31(1)(a) Akta Kanak-Kanak 2001, yang memperuntukkan denda maksimum RM50,000 atau penjara sehingga 20 tahun atau kedua-duanya, jika sabit kesalahan.
Kes dikendalikan Timbalan Pendakwa Raya Maisarah Hassan, manakala tertuduh tidak diwakili peguam.
Mahkamah membenarkan tertuduh diikat jamin RM8,000 dan menetapkan 4 Jun depan sebagai tarikh sebutan semula kes.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/buruh-mengaku-salah-culik-kanak-kanak-istimewa-dipenjara-3-tahun/,"Buruh mengaku salah culik kanak-kanak istimewa, dipenjara 3 tahun",MAHKAMAH,"30 April 2025, 04:50PM","BUTTERWORTH: Seorang buruh dipenjara tiga tahun oleh Mahkamah Majistret, di sini hari ini selepas mengaku bersalah menculik seorang kanak-kanak lelaki istimewa di Kepala Batas, bulan lalu.
Jasri Ismail, 36, diperintahkan oleh Majistret Aini Adilah Muhammad Faizal untuk menjalani hukuman berkenaan bermula dari tarikh tangkap pada 31 Mac.
Mengikut pertuduhan, dia didakwa menculik seorang kanak-kanak lelaki dari bawah penjagaan bapanya berusia 42 tahun di tempat letak kenderaan Masjid Kampung Banggol Pokok Sena, pada jam 8.20 malam, 30 Mac.
Jasri didakwa mengikut Seksyen 363 Kanun Keseksaan yang memperuntukkan hukuman penjara sehingga tujuh tahun dan denda, jika sabit kesalahan.
Kes dikendalikan Timbalan Pendakwa Raya, Siti Marissa Safina Saiful Adli manakala tertuduh diwakili peguam dari Yayasan Bantuan Guaman Kebangsaan (YBGK).
Ketika prosiding, Siti Marissa Safina memohon hukuman setimpal berikutan tertuduh menculik kanak-kanak berusia lima tahun yang juga berstatus istimewa.
“Kejadian itu berlaku pada malam Aidilfitri yang mana sepatutnya mangsa menggunakan waktu terbabit untuk bersama keluarganya.
“Selain itu, tertuduh juga mencederakan mangsa sehingga terdapat kesan luka pada badannya,” katanya.
Peguam YBGK memohon budi bicara mahkamah untuk menjatuhkan hukuman penjara minimum bermula dari tarikh tertuduh ditangkap dengan alasan masih bujang dan bekerja sebagai buruh dengan pendapatan RM1,800 sebulan, selain perlu menyara ibunya berusia 75 tahun.
Aini Adilah kemudian memerintahkan Jasri dipenjara tiga tahun bermula dari tarikh dia ditangkap.
Beliau turut menjatuhkan hukuman penjara setahun terhadap tertuduh selepas mengaku bersalah mencuri kereta jenis Honda BRV milik bapa kanak-kanak terbabit.
Media sebelum ini melaporkan, polis menahan seorang lelaki di sebuah stesen minyak di Kawasan Rehat dan Rawat (R&R) Behrang, Perak selepas melarikan sebuah kereta bersama kanak-kanak lelaki istimewa dari tempat letak kenderaan Masjid Kampung Banggol Pokok Sena pada 30 Mac lalu.
Hasil siasatan mendapati suspek mempunyai rekod jenayah lampau membabitkan 10 kes berkaitan dadah, termasuk dua kes dikehendaki serta lima kes jenayah lain.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/kalau-izzah-kalah-tak-bermaksud-tolak-anwar-saifuddin/,"‘Kalau Izzah kalah, tak bermaksud tolak Anwar’ – Saifuddin",POLITIK,"13 May 2025, 11:56AM","Oleh: Zulfakhri Shamsul Ariffin
PUTRAJAYA: Datuk Seri Saifuddin Nasution Ismail hari ini menyanggah kenyataan Datuk Seri Rafizi Ramli bahawa kekalahan Naib Presiden Parti Keadilan Rakyat (PKR) Nurul Izzah Anwar dalam perebutan jawatan timbalan presiden PKR akan memberi gambaran buruk kepada parti itu atau menandakan penolakan presidennya Datuk Seri Anwar Ibrahim.
Beliau yang juga Penasihat Jawatankuasa Pengurusan PKR berkata perebutan jawatan itu hanyalah antara penyandangnya Rafizi dan pencabar Nurul Izzah, tidak lebih daripada itu.
“Kalau Nurul Izzah yang kalah, dilanjutkan pula penolakan terhadap kepimpinan Anwar Ibrahim, saya tidak melihat begitu. Anwar Ibrahim ini, wujudnya Parti Keadilan tu kerana insiden yang berlaku ke atas tubuh badan dia, ke atas dia, 2 September 1998 dulu.
“Dalam tempoh itu dia sebelas tahun masuk penjara, ‘solitary confinement’, kalau soal ditohmah, dimaki hamun, diaib ini tak ada manusia yang telah melalui sepanjang dia lalui,” katanya.
Beliau berkata demikian dalam sidang media di Dewan Setia Perkasa di sini hari ini.
Mengulas lanjut, beliau tidak melihat pemilihan Nurul Izzah sebagai tanda sokongan kepada Anwar Ibrahim, dan penolakan terhadap Nurul Izzah pula bukanlah penolakan terhadap presiden PKR.
Sebaliknya, ia adalah persaingan antara kedua-dua calon itu yang sedang diperhatikan oleh ahli parti sebelum membuat keputusan.
Semalam media melaporkan, Rafizi menyatakan kebimbangan sekiranya bekas Ahli Parlimen Permatang Pauh, Nurul Izzah , tewas dalam pemilihan jawatan nombor dua PKR, perkara itu akan menjadi isu bagi menolak kepimpinan Presiden parti.
Berikutan itu, beliau berkata, tidak ada jalan lain selain memastikan kemenangan ke atas Nurul Izzah, sekali gus menjadi Timbalan Presiden yang baharu, walaupun beliau adalah anak kepada Perdana Menteri.
Katanya, hanya kemenangan Nurul Izzah dapat memastikan tidak berlakunya isu dalaman dan luaran parti serta mengelak tuduhan tidak berasas ke atas Anwar dan keluarganya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/umno-cadang-tubuh-institut-pemikiran-tun-abdullah/,UMNO cadang tubuh Institut Pemikiran Tun Abdullah,POLITIK,"12 May 2025, 03:53PM","KEPALA BATAS: UMNO bercadang untuk menubuhkan Institut Pemikiran Tun Abdullah Ahmad Badawi sebagai pusat penyelidikan dan kajian politik.
Presidennya, Datuk Seri Dr Ahmad Zahid Hamidi berkata, saranan itu akan dibawa dalam mesyuarat majlis tertinggi parti bulan depan untuk dipertimbangkan.
Ahmad Zahid berkata, penubuhan institut itu bertujuan untuk menghargai jasa bekas Perdana Menteri itu sambil menjadikannya sebagai pusat kepimpinan di bawah UMNO.
“Sekiranya tiada halangan, institut tersebut dijangka akan diisytiharkan sempena ulang tahun Umno yang ke-80 pada tahun depan.
“Selain menjadi pusat kepimpinan, kita juga mahu mengabadikan jasa Tun Abdullah Ahmad Badawi. Ia akan menjadi bahan rujukan penting bagi para penyelidik dan pengkaji sejarah, terutamanya mengenai 79 tahun perjuangan Umno,” katanya.
Beliau berkata demikian selepas merasmikan Majlis Pemasyhuran MRSM Kepala Batas kepada MRSM Tun Abdullah Ahmad Badawi di Dewan Dato’ Abdul Fatah, di sini, hari ini.
Mengulas lanjut, Ahmad Zahid berkata UMNO sebelum ini sudah mempunyai pusat kajian selidik, namun ia tidak begitu aktif.
Jelasnya, institut baru yang akan ditubuhkan itu akan dihidupkan semula menggunakan nama Tun Abdullah, yang lebih mesra disapa Pak Lah.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/prn-sabah-bn-perhalusi-cadangan-gagasan-mega-bersama-ph-grs/,"PRN Sabah: BN perhalusi cadangan gagasan mega bersama PH, GRS",POLITIK,"12 May 2025, 02:37PM","Oleh: Selwam Arjunan
KEPALA BATAS: Barisan Nasional (BN) akan memperhalusi cadangan pembentukan gagasan mega antara parti itu bersama Pakatan Harapan (PH) dan Gabungan Rakyat Sabah (GRS) bagi menghadapi Pilihan Raya Negeri (PRN) Sabah.
Pengerusinya, Datuk Seri Ahmad Zahid Hamidi berkata, cadangan ‘Grand Coalition’ yang dikemukakan Perdana Menteri, Datuk Seri Anwar Ibrahim, yang juga Pengerusi PH, akan diteliti bagi mengatasi perbezaan antara ketiga-tiga gabungan terbabit.
“Terutamanya untuk menentukan bahawa kerusi-kerusi yang akan kita tandingi tidak bertindih antara satu sama lain dan satu pegangan UMNO ialah mana-mana kerusi yang telah dimenangi oleh UMNO dan ADUN itu lari ke parti lain, kita wajib untuk menuntut kerusi itu.
“Malah ada beberapa kerusi yang pada UMNO yang dahulunya telah dipersetujukan untuk ditandingi oleh UMNO Tetapi di saat akhir berlaku suatu manipulasi yang akhirnya empat kerusi itu telah ditandingi oleh bekas pemimpin UMNO,” katanya.
Beliau berkata demikian selepas menyempurnakan Majlis Pemasyhuran Maktab Rendah Sains MARA (MRSM) Tun Abdullah Ahmad Badawi di sini, pagi tadi.
Semalam, Anwar dalam kenyataan selepas pertemuan dengan Ketua Menteri Sabah, Datuk Seri Hajiji Noor di Tawau, menyarankan kerjasama antara PH, BN dan GRS dalam PRN Sabah.
Terdahulu, PH dan BN mengumumkan akan bekerjasama dalam PRN Sabah susulan mesyuarat kepimpinan tertinggi antara kedua-dua pengerusi parti itu.
Pembahagian kerusi untuk menghadapi PRN tersebut turut diumum menerusi kenyataan bersama oleh Setiausaha Agung PH, Datuk Seri Saifuddin Nasution Ismail dan Ketua Sekretariat Kerajaan Perpaduan, Datuk Dr Asyraf Wajdi Dusuki, minggu lalu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/pemilihan-pkr-jpp-jamin-proses-pemilihan-2025-telus-ikut-peraturan/,"Pemilihan PKR: JPP jamin proses Pemilihan 2025 telus, ikut peraturan",POLITIK,"12 May 2025, 07:53AM","KUALA LUMPUR: Jawatankuasa Pemilihan Pusat (JPP) 2025 menegaskan segala proses berkaitan senarai pengundi bagi Pemilihan 2025 dijalankan secara telus dan berlandaskan peraturan sedia ada.
Timbalan Pengerusi Merangkap Pengerusi Biro Bantahan dan Aduan Jawatankuasa Pemilihan Pusat (JPP) 2025 PKR, Datuk Paduka Ahmad Kasim berkata, senarai keanggotaan digunakan adalah senarai terkini yang diterima daripada Pejabat Setiausaha Agung.
Katanya, senarai itu diberikan selepas melalui proses pengesahan eKYC secara menyeluruh, sebelum dikemaskini sebagai senarai pemilih yang sah.
“Jadi kenyataan yang mendakwa JPP tidak mengendahkan aduan dan bantahan yang dikemukakan adalah tidak benar dan amat dikesali.
“JPP ingin menegaskan bahawa setiap aduan dan bantahan yang diterima sudah diberi perhatian serius serta ditangani secara profesional, adil dan mengikut lunas peraturan.
“Untuk makluman, Peraturan Pemilihan Parti sudah diluluskan oleh Majlis Pimpinan Pusat (MPP) pada 23 Februari dan disahkan oleh Biro Politik pada 3 Mac, yang mana kedua-dua badan ini dianggotai oleh Timbalan Presiden KEADILAN, Datuk Seri Rafizi Ramli sendiri,” katanya dalam satu kenyataan media, semalam.
Kenyataan ini dibuat susulan beberapa kenyataan oleh Timbalan Presiden KEADILAN, Datuk Seri Rafizi Ramli, menerusi program podcast Yang Bakar Menteri, Yang Berhenti Menteri? berkaitan pengurusan Pemilihan Parti KEADILAN 2025, pada Sabtu.
Ahmad berkata, peraturan itu secara jelas menetapkan bahawa setiap bantahan atau rayuan hendaklah disertakan bukti yang mencukupi dan beban pembuktian terletak pada pihak yang mengemukakan bantahan atau rayuan itu.
“Sepanjang tempoh pelaksanaan Pemilihan 2025, JPP sudah menerima sejumlah 289 bantahan dan aduan yang merangkumi pelbagai peringkat termasuk pencalonan, bantahan terhadap pencalonan, rayuan, pemuktamadan senarai calon, kempen dan proses pengundian.
“Semua aduan itu sudah diteliti dengan cermat dan sebahagiannya dirujuk kepada Pejabat Setiausaha Agung serta Lembaga Disiplin Parti untuk tindakan lanjut berdasarkan bidang kuasa masing-masing.
“Setiap aduan yang dikemukakan oleh anggota sudah diberikan maklum balas rasmi berhubung keputusan dan pertimbangan JPP, selaras dengan prinsip ketelusan dan kebertanggungjawaban,” katanya.
Jelasnya lagi, segala perkembangan penting berkaitan Pemilihan 2025 juga dilaporkan secara berkala kepada MPP dan mustahil perkara ini tidak diketahui dalam pengetahuan mana-mana anggota MPP termasuk Rafizi.
“JPP juga meneliti bantahan keputusan pengundian selepas tamat pemilihan peringkat cabang dan dibentangkan dalam mesyuarat MPP, kemudian disemak semula keputusan enam cabang oleh juruaudit antarabangsa yang dilantik MPP bagi mewakili semua segmen isu berkaitan keputusan pengundian cabang yang dibangkitkan.
“Laporan juruaudit antarabangsa disebarkan oleh Rafizi membuktikan sistem epengundian berada dalam keadaan baik, selamat dan tiada bukti terdapat manipulasi dan penyelewengan.
“JPP akan terus menggalas tanggungjawab ini dengan penuh iltizam untuk memastikan proses pemilihan parti dilaksanakan secara adil, bebas, bersih, telus dan berintegriti, sehinggalah selesai sepenuhnya dan parti menerima barisan kepimpinan baharu bagi penggal 2025–2028,” katanya yang turut memuji komitmen dan integriti tinggi seluruh anggota JPP, khususnya kepada Pengerusi JPP 2025, Dr Zaliha Mustafa."
https://www.buletintv3.my/politik/sekolah-patriotik-umno-beri-satu-harapan-baharu-segar-kepada-umno/,Sekolah Patriotik UMNO: Beri satu harapan baharu segar kepada UMNO,POLITIK,"11 May 2025, 07:55PM","Oleh: Fareez Azman
KUALA LUMPUR: Sekolah Patriotik UMNO (SPU) yang diperkenalkan bagi melahirkan generasi pelapis baharu pemimpin UMNO dilihat mampu memberikan satu imej segar kepada parti keramat itu.
Jelas Pengerusi Jawatankuasa Pemandu Sekolah Patriotik UMNO merangkap Ahli Majlis Kerja Tertinggi (MKT) UMNO, Datuk Seri Shahaniza Shamsuddin, ia sebahagian daripada proses peremajaan UMNO yang diterjemahkan bagi memperkasakan parti itu.
“Kita nak bercakap sudut realiti hadirnya mereka ini bukan kita katakan akan terus mengubah UMNO itu, tetapi mereka ini sekurang kurangnya satu permulaan baharu dimana UMNO ‘walk-the-talk’.
“Langkah kita meremajakan parti kita memperkasakan orang muda kerana mereka ini sangat ideal, kita bagi mereka ilmu pendedahan dan akan jadi duta baharu kepada imej UMNO yang selama ini diselubungi persepsi dan fitnah. Jadi ianya satu suntikan semangat baharu kepada UMNO,” katanya.
Ujarnya, sejak ditubuhkan pada 26 Januari lalu hasil ilham Presiden UMNO, Datuk Seri Ahmad Zahid Hamidi, seramai 48 pelajar dari kumpulan Patriot 1 telah menamatkan pengajian mereka pada hari ini.
“Sejujurnya saya terlibat secara langsung dari awal penubuhan kita sangat teruja melihat bagaimana mereka ini menjiwai roh perjuangan UMNO dan bersemangat.
“Mereka sanggup turun ke lapangan bertemu rakyat jelata dan beri satu harapan baharu dan segar kepada UMNO dan saya optimis bukan sahaja untuk generasi ini sahaja bila kita dah ada Patriot 2,3,4 dan 5 Insya-Allah UMNO akan kembali kuat,” ujarnya lagi.
Beliau berkata demikian ketika ditemui media selepas menghadiri Sambutan Hari UMNO ke-79 dan Majlis Konvokesyen Sekolah Patriotik UMNO pertama yang disempurnakan Presiden UMNO di Pusat Dagangan Dunia Kuala Lumpur (WTCKL) hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/ulang-tahun-ke-79-umno-pemerkasaan-parti-libatkan-semua-peringkat-bukan-hanya-pemimpin/,Ulang Tahun ke-79 UMNO: Pemerkasaan parti libatkan semua peringkat bukan hanya pemimpin,POLITIK,"11 May 2025, 07:35PM","Oleh: Fareez Azman
KUALA LUMPUR: Pemerkasaan UMNO perlu bermula di semua peringkat dan tidak hanya pada peringkat pimpinan semata-mata bagi memastikan parti itu terus relevan untuk rakyat di negara ini.
Menurut Timbalan Presidennya, Datuk Seri Mohamad Hasan, kekuatan dalaman akar umbi tanpa persengkataan membuktikan UMNO berjaya sejak penubuhannya 79 tahun lalu.
“Sekarang proses kita bangkit semula memperkasakan UMNO, nak memperkasakan UMNO senang sahaja kerana kita boleh lihat contoh macam mana parti ini dulu kuat kerana tiada persengketaan, tiada perbalahan dan perselisihan dalaman.
“Maka kalau itu kita terapkan dan anak muda dapat faham apa erti perjuangan UMNO dahulu dengan sepenuh jiwa,” katanya.
Tambah Mohamad, pelapis baharu perlu terus dilahirkan dalam UMNO bagi mewarisi perjuangan parti keramat itu.
“Adalah lebih baik kita dapat meneliti pemimpin pelapis ini dengan proses pengkadiran seperti ini (Sekolah Patriotik UMNO).
“Pemimpin tidak boleh jadi macam pemimpin pasang siap, pemimpin itu mesti dilatih melalui proses untuk memahami erti perjuangan. Bila dah jadi pemimpin tidak la dia melompat sana sini,” katanya lagi.
Dalam pada itu, Naib Presiden UMNO, Datuk Seri Wan Rosdy Wan Ismail pula berpendapat, kewujudan lebih banyak inisiatif dan langkah melahirkan generasi pelapis baharu pemimpin UMNO membuktikan parti itu dinamik.
“Kita kena wujudkan banyak platform seperti Sekolah Patriotik UMNO, PUTRA, sebab politik ini progresif dan dinamik.
“Jadi kita pun kena dinamik dan kita perlu bagitahu rakyat apa yang kita dah buat supaya mesej perjuangan kita sampai pada rakyat,” ujarnya.
Sementara itu, Naib Presiden UMNO, Datuk Seri Johari Abdul Ghani turut menzahirkan nada sama dalam melihat perubahan kepada parti itu.
Jelasnya, sejarah tidak boleh dipadam apabila UMNO menjadi sebahagian kejayaan negara sejak merdeka.
“UMNO ini parti yang memerdekakan negara sejak 68 tahun itu, memerintah negara 61 tahun dan sekarang berusia 79 tahun.
“Kita kena tengok banyak sejarah, ada benda yang kita perlu lihat dan cari satu perubahan yang besar memastikan parti ini terus relevan masa akan datang,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/prn-sabah-anwar-bertemu-hajiji-bincang-soal-kesepakatan/,PRN Sabah: Anwar bertemu Hajiji bincang soal kesepakatan,POLITIK,"11 May 2025, 06:04PM","Oleh Safwan Sawi
TAWAU: Kerjasama antara Pakatan Harapan (PH) Sabah, Barisan Nasional (BN) Sabah dengan Gabungan Rakyat Sabah (GRS) masih di peringkat perbincangan dan belum dimuktamadkan kata Perdana Menteri, Datuk Seri Anwar Ibrahim.
Beliau yang juga Pengerusi PH berkata, kenyataan berhubung kesepakatan PH, BN Sabah sebelum ini hanya di peringkat antara kedua-dua parti itu dan belum melibatkan GRS.
“Kita bekerjasama dengan tentunya UMNO-BN dan GRS sebab itu saya datang (ke Tawau) juga dan mengadakan beberapa perbincangan dengan Ketua Menteri, Datuk Seri Hajiji supaya ada kesepakatan antara GRS, PH dan BN,
“Itu keputusan dari segi keadilan dan PH, ada yang baru-baru ini kenyataan yang dianggap berbeda. Kenyataan itu kerana perbincangan itu hanya di antara PH dan BN. Jadi kesepakatan itu kita bincang di peringkat itu,” katanya
Beliau berkata demikian ketika mempengerusikan mesyuarat Majlis Pimpinan Negeri (MPN) Parti Keadilan Rakyat (PKR) Sabah di Bilik Mesyuarat Malaysia Airports Holdings Berhad (MAHB), Lapangan Terbang Tawau.
Tambahnya lagi, ketika mesyuarat di peringkat PH, BN Sabah juga beliau telah memaklumkan kepada ahli mesyuarat ketika itu untuk ke Tawau bertemu Hajiji bagi mengadakan perbincangan mengenai hal kesepakatan ketiga-tiga parti terbabit agar lebih meluas dan terbuka.
“Tapi dalam mesyuarat itu pun saya maklumkan bahawa saya akan ke Tawau dan akan mengadakan pertemuan dengan Datuk Seri Hajiji supaya kesepakatan ini lebih meluas dan kita ambil sikap yang lebih terbuka.,
“Jadi itu saya nak jelaskan. Mengapa hal itu perlu? Kerana bagi kita keutamaan ialah kestabilan politik, nasional dan negeri.
“Dan keduanya, hubungan negeri dengan Persekutuan harus baik. dan saya lihat beberapa ahli politik termasuk yang pegang jawatan besar di Parlimen dan sebagainya yang kerjanya menyerang pusat sahaja,” katanya.
Terdahulu media melaporkan BN dan PH sepakat untuk menjalin kerjasama dalam PRN17 Sabah menerusi kenyataan bersama Ketua Sekretariat Kerajaan Perpaduan, Datuk Dr Asyraf Wajdi Dusuki dan Setiausaha Agung PH, Datuk Seri Saifuddin Nasution Ismail.
Susulan itu Hajiji yang juga Pengerusi Gabungan Rakyat Sabah (GRS) berkata GRS sedia untuk bertanding secara solo dan memfokuskan kerjasama dengan parti-parti tempatan lain yang sehaluan pada PRN17 sekiranya keputusan muktamad PH dan BN Sabah bekerjasama pada PRN17.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/28-ahli-parti-sah-dipecat/,28 ahli parti sah dipecat,POLITIK,"11 May 2025, 03:52PM","KUALA LUMPUR: PKR mengesahkan sudah memecat 28 ahli parti, termasuk mereka yang menang bertanding.
Setiausaha Agung PKR, Dr Fuziah Salleh berkata parti itu sepatutnya memecat 36 ahli yang dikenal pasti, tetapi 11 daripada mereka membuat rayuan.
Beliau berkata, mereka yang membuat rayuan diterima semula menjadi ahli selepas mengemukakan bukti komitmen sebagai ahli seperti surat sokongan dan rekod kegiatan pada peringkat akar umbi.
“Selepas pusingan pertama pencalonan pada peringkat Cabang, Majlis Pimpinan Pusat (MPP) mengenal pasti seramai 36 ahli untuk dipecat.
“Namun begitu,11 daripada mereka membuat rayuan dan jumlah yang dipecat adalah seramai 28 ahli termasuklah mereka yang menang dalam pemilihan,” menurut laporan BH.
Ditanya mengenai langkah pemecatan itu, Fuziah berkata, pihaknya memerlukan bukti yang kukuh sebelum tindakan pecat dilakukan oleh parti walaupun ada yang sudah memenangi pemilihan.
“Sebagai contoh kes pemilihan di Jempol, tindakan diambil selepas pemilihan semula dijalankan.
“Kita juga mengambil tindakan apabila mengesahkan parti PKR bukan parti terakhir yang disertai individu berkenaan berdasarkan aduan yang dilaporkan,” katanya.
Beliau berkata, pengesahan rekod keahlian parti turut menjadi kesukaran dalam proses tatatertib berkenaan.
“Sememangnya sukar untuk tindakan diambil terhadap ahli biasa tanpa bukti yang kukuh kerana kita juga tidak boleh mengakses rekod keahlian parti lain. Ia tidak hanya bergantung kepada sekeping gambar bersama pemimpin parti lain sahaja,” ujarnya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/ulang-tahun-umno-ke-79-zahid-beri-peringatan-tegas-kepada-sekutu-dan-seteru-politik/,Ulang Tahun UMNO ke-79: Zahid beri peringatan tegas kepada sekutu dan seteru politik,POLITIK,"11 May 2025, 03:28PM","Oleh: Fareez Azman
KUALA LUMPUR: Presiden UMNO, Datuk Seri Ahmad Zahid Hamidi, memberi peringatan tegas kepada sekutu dan seteru parti itu sempena ulang tahun ke-79 UMNO hari ini.
Tegasnya, sebagai parti yang mengamalkan politik kesederhanaan, UMNO menolak politik ekstremisme, retorik perkauman, dan perpecahan.
“Dalam dunia yang sarat dengan perpecahan dan prasangka, ketika ada pihak yang bersemangat meniupkan api ekstremisme di segenap lapisan, UMNO mesti teguh sebagai nakhoda politik kesederhanaan.
“Kerana melaluinya UMNO akan kembali menjadi sandaran bukan hanya buat bangsa Melayu tetapi buat seluruh rakyat,” jelasnya.
Tegas Ahmad Zahid lagi, UMNO bukan hanya berdiri sebagai sebuah parti politik, sebaliknya sebagai jurutera perkongsian kuasa dalam dinamika politik yang mendambakan kestabilan.
“Dalam kita terus mempertahankan prinsip parti, kita memupuk kepercayaan dan saling hormat.
“Tetapi…pesan saya buat kawan atau lawan, jangan meragui kepercayaan dan jagalah batas sempadan.
“Api kecil yang dijaga rapi, jika dikhianati, akan menjulang menjadi bara; bila ia marak, panasnya tak tertahan, nyalanya tak terelak – bimbang ia membakar semua… tanpa memilih rupa dan badan,” jelasnya lagi.
Beliau berkata demikian ketika ditemui media selepas menyampaikan Amanat Hari UMNO ke-79 di Pusat Dagangan Dunia Kuala Lumpur (WTCKL) hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/prn-sabah-zahid-beri-bayangan-bn-ph-terbuka-kerjasama-dengan-parti-tempatan/,PRN Sabah: Zahid beri bayangan BN-PH terbuka kerjasama dengan parti tempatan,POLITIK,"11 May 2025, 03:19PM","Oleh: Fareez Azman
KUALA LUMPUR: Pengerusi Barisan Nasional (BN), Datuk Seri Ahmad Zahid Hamidi memberi bayangan bahawa gabungan BN dan Pakatan Harapan (PH) terbuka untuk bekerjasama dengan parti-parti tempatan bagi menghadapi Pilihan Raya Negeri (PRN) ke-17 Sabah yang akan datang.
Jelasnya, kombinasi parti politik di peringkat nasional berupaya membawa sesuatu yang lebih baik untuk masa depan negeri itu.
“PRN Sabah, kita tahu bahawa keputusan BN dan PH sebagai satu gabungan parti akan bergerak bersama di Sabah.
“Kita tidak berniat untuk bergerak secara solo. Keputusan BN-PH ini bukan sekadar satu tambah satu, tetapi plus-plus (kerjasama) yang menunjukkan keterbukaan kita.
“Pastinya, kombinasi antara parti politik Semenanjung dan Sabah harus diwujudkan, dengan kerjasama erat antara pusat dan negeri,” katanya.
Ahmad Zahid turut menegaskan bahawa tumpuan utama adalah memastikan kerajaan yang akan dibentuk selepas PRN nanti dapat meneruskan agenda pembangunan yang telah dirancang sebelum ini.
Pada 1 Mei lalu, BN Sabah mengesahkan akan bertanding di 40 daripada 73 kerusi Dewan Undangan Negeri (DUN) pada PRN-17 negeri itu.
Dalam PRN ke-16, Gabungan Rakyat Sabah (GRS) yang terdiri daripada Perikatan Nasional (PN), BN dan Parti Bersatu Sabah (PBS) memenangi 38 kerusi, manakala Warisan Plus yang merangkumi Parti Warisan Sabah (Warisan), DAP, Parti Keadilan Rakyat (PKR) dan Pertubuhan Kinabalu Progresif Bersatu (UPKO) memenangi 32 kerusi. Tiga lagi kerusi dimenangi calon Bebas."
https://www.buletintv3.my/politik/agihan-kerusi-d1un-melaka-serah-pada-pucuk-pimpinan-zahid/,"Agihan kerusi DUN Melaka, serah pada pucuk pimpinan – Zahid",POLITIK,"11 May 2025, 02:33PM","KUALA LUMPUR: Presiden UMNO, Datuk Seri Ahmad Zahid Hamidi menasihatkan sayap parti di dalam Kerajaan Perpaduan agar menyerahkan soal pembahagian kerusi Dewan Undangan Negeri (DUN) bagi Pilihan Raya Negeri (PRN) Melaka kepada pucuk pimpinan.
Jelasnya, tindakan mempolemikkan pembahagian kerusi DUN itu disifatkan sebagai pramatang dan tidak perlu dipolemikkan.
“Saya nasihatkan lah agar sayap, mana-mana parti dalam gabungan Kerajaan Perpaduan soal soal yang mereka bangkitkan itu biar diputuskan pucuk pimpinan parti masing-masing.
“Jangan layan emosi dan juga analisis perspektif masing-masing, soal itu terutama pembahagian kerusi dan sebagainya kita serahkan kepada pucuk pimpinan kerana di peringkat atasan sering bertemu dan mengadakan rundingan.
“Perkara ini kita tidak berbincangkan jadi tidak perlu dibangkitkan sama ada oleh UMNO khususnya Pemuda atau Amanah,” katanya.
Beliau berkata demikian ketika ditemui media selepas menyampaikan Amanat Hari UMNO ke-79 di Pusat Dagangan Dunia Kuala Lumpur (WTCKL) hari ini.
Pada PRN Melaka 2021 yang lalu, BN memenangi 21 kerusi berbanding lima kerusi dimenangi PH dan dua kerusi oleh Perikatan Nasional (PN).
Dalam PRU ke-15 pula PH memenangi tiga daripada enam kerusi Parlimen yang dipertandingkan, manakala tiga lagi kerusi dimenangi PN.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/bertanding-untuk-satukan-ahli-parti-angkat-peranan-wanita-nurul-izzah/,"Bertanding untuk satukan ahli parti, angkat peranan wanita – Nurul Izzah",POLITIK,"11 May 2025, 01:51PM","IPOH: Calon Timbalan Presiden PKR, Nurul Izzah Anwar berkata, keputusannya bertanding jawatan itu adalah bagi menyatukan semua anggota parti berkenaan di samping ingin wanita jadi penggerak utama.
Katanya, wanita tidak lagi seharusnya berperanan sebagai penyokong sebaiknya perlu menjadi ‘heroin’ untuk menyatukan hati semua dalam parti itu bagi mendepani pelbagai masalah dan rintangan termasuk perpecahan.
“Kali ini saya ambil keputusan untuk ‘campakkan topi saya ke gelanggang’. Saya hendak pastikan kuasa wanita untuk menyatukan hati semua dalam parti ini. Kita nak satu hati, pastikan jangan kita kesampingkan.
“Anda akan dapati pelajaran dan maklumat terbaik kalau kita sudi mendengar, kerana tiada mana-mana pemimpin yang mampu menyesaikan semua masalah tanpa pasukan yang utuh, kuat, bijak dan berani.
“Maka saya berharap kali ini selaku calon timbalan presiden, termasuk di peringkat negeri, bahawa jangan lupa yang timbalan tak boleh kuat tanpa pasukan dan kita tak boleh kawan tanpa senyuman.
“Jadi sesama kita jagalah persahabatan, tak mahulah kita cari jalan untuk pecahkan segala yang telah sudah bina,” katanya.
Beliau berkata demikian ketika berucap pada program Temu Rapat Akar Umbi Bersama Nurul Izzah, di sebuah hotel di Perak malam tadi.
Lebih 1,000 orang menghadiri majlis itu termasuk pimpinan PKR negeri, ketua-ketua cabang dan pimpinan di peringkat akar umbi.
Perak menjadi destinasi pertama naib presiden PKR itu selepas mengumumkan bertanding bagi merebut jawatan Timbalan Presiden parti bagi sesi 2025-2028.
Pada pemilihan pucuk pimpinan PKR kali ini yang diadakan sempena Kongres PKR 2025 di Johor Bahru pada 22 hingga 24 Mei ini, Nurul Izzah berdepan satu lawan satu dengan penyandang jawatan, Datuk Seri Rafizi Ramli.
Dalam pada itu, Nurul Izzah menyifatkan pencalonannya itu sebagai satu penghormatan dan amanah besar, terutamanya apabila menerima sokongan daripada Ahli Parlimen Pasir Gudang, Hassan Abdul Karim sebagai pencadang rasmi.
Beliau turut mengimbau perjalanan ketika mula-mula menyertai politik sekitar 15 tahun lalu dalam suasana serba-serbi kurang, selain menyeru semua ahli PKR agar terus memperkukuh jentera parti menjelang pilihan raya umum yang seterusnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/umno-tak-boleh-leka-medan-perang-lebih-besar-menanti-ahmad-zahid/,"UMNO tak boleh leka, medan perang lebih besar menanti – Ahmad Zahid",POLITIK,"11 May 2025, 12:33PM","Oleh: Fareez Azman
KUALA LUMPUR: Semua ahli UMNO diingatkan agar tidak terleka dengan kemenangan dalam Pilihan Raya Kecil (PRK) Dewan Undangan Negeri (DUN) Ayer Kuning pada April lalu.
Sebaliknya, Presiden UMNO, Datuk Seri Ahmad Zahid Hamidi menegaskan bahawa medan perang yang lebih besar menerusi beberapa pilihan raya negeri bakal menanti parti itu.
“Kita tidak boleh leka dengan kemenangan kecil kerana medan peperangan yang jauh lebih besar menanti di hadapan.
“Kita mesti melangkah ke medan perang dengan naratif yang lebih segar, komunikasi yang lebih strategik dan gerak kerja yang lebih tajam, lebih tuntas, lebih berani,” jelasnya.
Beliau berkata demikian ketika menyampaikan Amanat Hari UMNO ke-79 di Pusat Dagangan Dunia Kuala Lumpur (WTCKL), hari ini.
Ujarnya lagi, ahli UMNO perlu mengelak sebarang persengketaan hanya kerana terpengaruh dengan persepsi negatif yang dihamburkan pihak lawan.
Sebaliknya, kekuatan parti itu perlu diteruskan demi mengekalkan kepercayaan rakyat dalam pilihan raya akan datang.
“PRN Sabah bakal membuka gelanggangnya, disusuli PRN Melaka, PRN Johor dan akhirnya perang besar yang bakal menentukan nasib serta masa depan negara, PRU ke-16.
“Janganlah ada dalam kalangan kita yang bersengketa, apatah lagi terbuai dalam jerat persepsi dan sentimen yang hanya melemahkan parti,” katanya.
Pada masa sama, Ahmad Zahid berata meskipun sudut pandangan dalam kalangan ahli berbeza tetapi sinergi untuk bergerak bersama perlu senada demi mengembalikan sokongan rakyat semula."
https://www.buletintv3.my/politik/mohamad-hasan-seru-perkukuh-tekad-dan-kesatuan-umno/,Mohamad Hasan seru perkukuh tekad dan kesatuan UMNO,POLITIK,"11 May 2025, 08:21AM","KUALA LUMPUR: Seluruh ahli UMNO diminta untuk memperbaharui tekad, memperkukuh kesatuan dan menjadikan sejarah sebagai panduan agar perjuangan ini terus bermakna, kata Timbalan Presidennya, Datuk Seri Mohamad Hasan.
Sempena ulang tahun ke-79 parti itu, Mohamad merakamkan setinggi-tinggi penghargaan kepada seluruh ahli yang terus setia dan teguh bersama parti.
“Kesetiaan, pengorbanan dan kepercayaan anda menjadi sumber kekuatan utama UMNO untuk terus relevan dalam mendepani cabaran semasa dan masa depan.
“Marilah kita terus memperkukuh perpaduan dan memperjuangkan masa depan Malaysia yang lebih gemilang,” katanya dalam kenyataan hari ini sempena memperingati tanggal 11 Mei, iaitu hari ulang tahun ke-79 penubuhan Pertubuhan Kebangsaan Melayu Bersatu (UMNO).
Menurut Mohamad, di ambang dekad kelapan perjalanan ini, beliau mahu mengulaskan semula kisah UMNO, suatu perjuangan yang lahir daripada semangat kebangsaan dan cinta mendalam terhadap tanah air.
Katanya, peranan UMNO dalam memacu pembangunan negara tidak boleh diperkecilkan.
“Pada tahun 1957, Persekutuan Tanah Melayu lahir dalam sebuah dunia yang sedang bergolak. Di seluruh pelosok dunia, rakyat yang terjajah menjerit menuntut kebebasan, empayar lama runtuh satu demi satu, dan kuasa-kuasa besar baharu menghumban umat manusia ke fajar Zaman Nuklear.
“Dalam gelombang perubahan yang dahsyat sepanjang separuh kedua abad ke-20 ini, UMNO membimbing langkah pertama Persekutuan Tanah Melayu dan kemudiannya Malaysia. Negara kita mula berjalan dan seterusnya mula berlari mengejar pembangunan,” kongsinya.
Tambahnya, sehingga kini, UMNO masih berdiri dan mengakui kelemahan dan kekhilafan yang pernah berlaku.
Namun beliau optimis dan percaya, parti itu tetap relevan dalam membentuk masa depan Malaysia yang lebih sejahtera.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/umno-kekal-berpengaruh-kerana-sedia-mendahului-perubahan-berdisiplin/,"UMNO kekal berpengaruh kerana sedia mendahului perubahan, berdisiplin",POLITIK,"10 May 2025, 04:45PM","KUALA LUMPUR: UMNO kekal sebagai salah satu gerakan politik paling berpengaruh di negara ini kerana parti itu sentiasa bersedia membaca zaman dan mendahului perubahan.
Ketua Penerangan UMNO, Datuk Seri Azalina Othman Said, berkata keupayaan UMNO menyesuaikan diri, memperkukuh kekuatan dan membina semula apabila perlu adalah kunci kepada kelangsungan parti yang menginjak usia 79 tahun pada tahun ini.
Pada masa sama, Azalina berkata, disiplin adalah asas kekuatan UMNO yang membentuk cara kepemimpinan, menyatukan ahli dalam perbezaan dan memastikan parti sentiasa bergerak dengan tertib dan teratur.
“Dalam sejarah panjang perjuangan ini, UMNO membuktikan beberapa kali kesediaannya untuk membentuk kerjasama demi kestabilan negara selagi asas dan prinsip perjuangan parti tidak dikorbankan.
“Kita tidak sekadar mempertahankan legasi, tetapi sedang membina masa depan. Inisiatif seperti Sekolah Patriotik UMNO melahirkan generasi pelapis yang celik sejarah, mahir teknologi dan memahami denyut nadi rakyat.
“Kita memperkukuh jentera digital, mengangkat suara akar umbi ke ruang maya dan membentuk naratif yang lebih segar serta inklusif untuk mendekati generasi muda yang semakin kritikal dan berani bersuara,” katanya dalam surat terbuka sempena Sambutan Ulang Tahun UMNO ke-79, yang disiarkan di portal UMNO Online hari ini.
Azalina berkata, usia UMNO itu bukan sekadar untuk mengingati sejarah tetapi lambang kepada nilai kebijaksanaan, kesetiaan dan kecekalan UMNO menghadapi cabaran.
Beliau turut menjelaskan, UMNO masih berdiri bukan kerana nostalgia semata-mata tetapi kerana rakyat masih melihat peranannya sebagai penjaga maruah agama dan bangsa, pengimbang kuasa dalam kerajaan serta penentu arah masa depan negara.
“UMNO bukan sebuah parti yang muncul akibat dendam atau kekecewaan. UMNO adalah institusi politik yang lahir daripada perjuangan bangsa.
“UMNO kekal utuh kerana menjunjung disiplin dalam kepemimpinan, membina keyakinan bersama akar umbi dan sentiasa menyambut perubahan dengan berani demi kelangsungan perjuangan,” ujarnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/pemilihan-pkr-bertanding-calon-mpp-bukan-untuk-kejar-jawatan-fahmi/,Pemilihan PKR: Bertanding calon MPP bukan untuk kejar jawatan – Fahmi,POLITIK,"10 May 2025, 01:55PM","KUALA LUMPUR: Keputusan untuk bertanding bagi calon Majlis Pimpinan Pusat (MPP) PKR bukan bertujuan untuk merebut jawatan tegas Ketua Penerangan PKR, Datuk Fahmi Fadzil.
Beliau yang juga merupakan Menteri Komunikasi berkata, tindakan itu sebaliknya lebih menjurus kepada soal amanah dan semangat perjuangan.
“Sudah lebih dua setengah dekad kita bersama dalam gerakan reformasi ini – dari jalan raya ke Putrajaya, daripada menuntut keadilan buat individu teraniaya, kepada usaha membina semula sistem yang lebih adil dan telus untuk seluruh rakyat Malaysia,” katanya.
Beliau berkata demikian menerusi hantaran di Facebook hari ini.
Fahmi dalam pada itu menginginkan parti itu terus diangkat ke peringkat yang lebih tinggi selain persiapan untuk generasi akan datang.
“Saya mohon kepercayaan saudara-saudari untuk sama-sama mengangkat PKR ke tahap lebih tinggi. Bukan untuk kita saja, tetapi juga untuk generasi akan datang,” katanya lagi.
Sesi pencalonan yang berlangsung malam tadi turut menyaksikan jawatan Presiden PKR, yang sebelum ini disandang Datuk Seri Anwar Ibrahim tidak dicabar.
Sementara itu, jawatan Timbalan Presiden bakal menjadi pertemuan sengit melibatkan saingan Nurul Izzah Anwar dengan Menteri Ekonomi, Datuk Seri Rafizi Ramli selaku penyandang.
Kongres Nasional PKR bakal berlangsung mulai 22 hingga 24 Mei ini di Johor Bahru yang menetapkan tarikh 23 Mei sebagai hari pengundian.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/pencalonan-nurul-izzah-bukan-amalan-nepotisme/,Pencalonan Nurul Izzah bukan amalan nepotisme,POLITIK,"09 May 2025, 10:46PM","Oleh: Hamdi Fahmi Mohamad Zaki
KUALA LUMPUR: Pencalonan Nurul Izzah Anwar untuk jawatan Timbalan Presiden Parti Keadilan Rakyat (PKR) adalah sejajar dengan amalan demokrasi.
Menurut Pensyarah Pusat Pengajian Kemasyarakatan USM, Prof. Dr. Sivamurugan Pandian, kewibawaan dan kemampuan Nurul Izzah untuk memimpin PKR tidak harus dinafikan hanya kerana beliau anak kepada Presiden parti.
Kredibiliti dan ketokohan “Puteri Reformasi” itu dalam mengemudi PKR di pelbagai peringkat sejak penubuhannya dilihat sebagai indikator utama akar umbi parti berkenaan mencalonkannya.
“Beliau tidak dilantik oleh ayah beliau yang merupakan Presiden parti, tetapi beliau mendapat sokongan daripada pelbagai peringkat. Itu menunjukkan bahawa ini sudah melangkaui tafsiran, tafsiran yang diberikan ke atas nepotisme yang dicanangkan.”
Sementara itu, Timbalan Naib Canselor (Akademik & Antarabangsa) UUM, Prof. Dr. Mohd Azizuddin Mohd Sani berkata, Nurul Izzah bukan dicalonkan disebabkan legasi keluarga tetapi berdasarkan kemampuannya.
“Kalaulah anaknya tidak mampu, tidak berkebolehan dan tiba-tiba dipilih secara langsung oleh Presiden parti misalnya untuk jawatan tersebut, barulah itu dilihat sebagai satu bentuk nepotisme. Tapi dalam konteks Nurul Izzah ini, beliau memang dipilih oleh akar umbi.”
Pensyarah Pusat Pengajian Antarabangsa UUM, Prof. Madya Dr. Ummu Atiyah Ahmad Zakuan berkata, amalan nepotisme hanya terpakai sekiranya ada individu berkuasa melantik ahli keluarga secara langsung tanpa merit atau tidak melalui proses demokratik.
“Kita lihat dalam konteks pencalonan ini, pada pendapat saya, elemen-elemen nepotisme ini bagi saya tiada kerana yang pertama sekali, pencalonan ini adalah terbuka. Dia bukan lantikan langsung tanpa proses. Jadi sesiapa pemimpin yang merasakan beliau layak untuk bertanding, maka ada ruang kepada mereka.”
Katanya, pencalonan Nurul Izzah oleh cabang-cabang PKR secara meluas untuk jawatan nombor dua parti mencerminkan sokongan padu terhadap kepimpinan beliau selama ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/ph-bn-sabah-sambut-baik-keputusan-peringkat-pusat/,"PH, BN Sabah sambut baik keputusan peringkat pusat",POLITIK,"09 May 2025, 06:47PM","Oleh: Safwan Sawi
KOTA KINABALU: Pakatan Harapan (PH) Sabah dan Barisan Nasional (BN) Sabah menyambut baik keputusan peringkat pusat mengenai kerjasama menghadapi Pilihan Raya Negeri Sabah Ke-17 (PRN17).
Ketua-ketua parti komponen PH Sabah dalam kenyataan bersama hari ini berkata, gabungan itu juga terbuka untuk perbincangan dengan parti lain bagi mendokong semangat perpaduan dan kerjasama membangunkan persekutuan.
“PH dan BN adalah gabungan tunjang kepada Kerajaan Persekutuan hari ini bersama Gabungan Parti Sarawak (GPS) dan Gabungan Rakyat Sabah (GRS) serta beberapa parti yang lain.
“Ianya rasional untuk kedua-dua gabungan ini bekerjasama dalam pilihan raya termasuk terbuka untuk perbincangan dengan parti lain yang mendokong perpaduan dan kerjasama dalam membangunkan Persekutuan Malaysia,” menurut kenyataan itu hari ini.
PH Sabah yakin kestabilan politik Kerajaan Persekutuan dan Kerajaan Sabah serta hubungan Persekutuan-Negeri yang harmoni dan baik perlu dikekalkan dan diperkasakan.
Ia bagi memastikan aspirasi penubuhan Persekutuan Malaysia dan masa depan rakyat Sabah dapat dijayakan.
“PH Sabah terbuka untuk memupuk perpaduan dan kerjasama dengan parti-parti lain dan berpandangan kerjasama parti politik ini haruslah berpandukan kepada membangunkan polisi-polisi yang berorientasikan kepentingan rakyat dan masa depan Sabah,” menurut kenyataan itu lagi.
Kenyataan itu dikeluarkan bersama oleh Presiden Pertubuhan Kinabalu Progresif Bersatu (UPKO), Datuk Ewon Benedick selaku Pengerusi PH Sabah, Pengerusi DAP Sabah, Datuk Phoong Jin Zhe, Pengerusi PKR Sabah, Datuk Mustapha Sakmud dan Pengerusi AMANAH Sabah, Lahirul Latigu.
Sementara itu, BN Sabah pula akan mengadakan perundingan dengan teliti bersama PH Sabah bagi membincangkan pelbagai perkara termasuk soal pengagihan kerusi dan pendekatan bersama dengan mana-mana parti sehaluan dalam menghadapi PRN Sabah.
Pengerusi BN Sabah, Datuk Seri Bung Moktar Radin berkata, pihaknya menyambut baik keputusan mesyuarat kepimpinan tertinggi antara Pengerusi PH, Datuk Seri Anwar Ibrahim dan Pengerusi BN, Datuk Seri Dr Ahmad Zahid Hamidi pada 8 Mei lepas yang bersetuju untuk memperkukuhkan kerjasama dalam mendepani PRN17.
“Kita akui, realiti politik hari ini menuntut kematangan dan keikhlasan dalam membina kestabilan.
“Demi masa depan negeri, kita memilih untuk berganding bahu bukan sekadar untuk menang pilihan raya, tetapi untuk membina Sabah yang lebih baik dan terurus.
“Kerjasama ini akan dirunding dengan teliti oleh kepimpinan BN Sabah dan Pakatan PH Sabah, termasuk soal pengagihan kerusi serta pendekatan bersama dengan mana-mana parti yang sehaluan.
“Kami menghormati proses ini dan akan memastikan setiap keputusan dimuktamadkan dengan semangat muafakat, seperti yang telah ditetapkan oleh kepimpinan tertinggi di peringkat kebangsaan,” katanya dalam satu kenyataan, hari ini.
Dalam pada itu, Bung yang juga Pengerusi Badan Perhubungan UMNO Sabah berkata, pihaknya akan menggerakan seluruh jentera dengan penuh komitmen dan keikhlasan sepenuhnya untuk menghadapi PRN17.
“Kita bukan sahaja mahu menang, tetapi kita mahu menang dengan maruah dan mandat rakyat yang tulen.
“Kita percaya bahawa kestabilan hanya dapat dicapai apabila kuasa digunakan dengan amanah, dan politik dijalankan dengan adab serta matlamat yang jelas bukan untuk diri, tetapi untuk negeri.
“Kita telah belajar daripada masa lalu, dan hari ini kita bersedia untuk membina masa depan bersama,” katanya.
Terdahulu BN dan PH sepakat untuk menjalin kerjasama dalam PRN17 Sabah menerusi kenyataan bersama Ketua Sekretariat Kerajaan Perpaduan, Datuk Dr Asyraf Wajdi Dusuki dan Setiausaha Agung PH, Datuk Seri Saifuddin Nasution Ismail.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/nurul-izzah-tidak-berminat-jadi-menteri/,Nurul Izzah tidak berminat jadi Menteri,POLITIK,"09 May 2025, 06:26PM","KUALA LUMPUR: Bekas Ahli Parlimen Permatang Pauh, Nurul Izzah Anwar menyatakan tidak berminat berada dalam barisan Kabinet sekiranya dipilih sebagai Timbalan Presiden Parti Keadilan Rakyat (PKR).
Sebelum ini, beliau pernah ditawarkan untuk berada dalam Kabinet namun menolaknya kerana pada ketika itu ia turut dianggotai oleh ibunya, Datuk Seri Dr Wan Azizah Wan Ismail selaku Timbalan Perdana Menteri.
“Pada 2018 saya meletakkan jawatan daripada Jawatankuasa Kira-Kira Negara pada dasarnya menentang kegagalan Perdana Menteri, Tun Dr Mahathir Mohamad ketika itu untuk memastikan perbelanjaan kerajaan dipantau dengan memastikan pembangkang memegang jawatan Pengerusi Jawatankuasa Kira-Kira Wang Negara (PAC).
“Ketika Pakatan Harapan (PH) memenangi PRU ke-14, saya ditawarkan untuk dilantik sebagai Menteri. Apa keputusan saya? Saya menolak kerana ia adalah lantikan Perdana Menteri di dalam kabinet yang turut dianggotai Datuk Seri Dr Wan Azizah.
“Malah, sekiranya saya menang jawatan Timbalan Presiden sekalipun, saya tidak berminat dengan jawatan Kabinet,” katanya dalam kenyataan di Facebook.
Nurul Izzah Anwar hari ini mengesahkan akan bertanding jawatan Timbalan Presiden pada Pemilihan PKR 2025-2028, sekali gus menamatkan spekulasi berhubung penyertaannya dalam saingan kepemimpinan tertinggi parti itu.
Katanya, keputusan itu diambil selepas mempertimbangkan pandangan pelbagai pihak termasuk ahli akar umbi walaupun mengakui terdapat kebimbangan ia akan mengundang persepsi negatif terhadap parti.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/nurul-izzah-tanding-timbalan-presiden-pkr-tolak-dakwaan-parti-anak-beranak/,"Nurul Izzah tanding Timbalan Presiden PKR, tolak dakwaan parti anak beranak",POLITIK,"09 May 2025, 06:23PM","KUALA LUMPUR: Nurul Izzah Anwar hari ini mengesahkan akan bertanding jawatan Timbalan Presiden pada Pemilihan PKR 2025-2028, sekali gus menamatkan spekulasi berhubung penyertaannya dalam saingan kepemimpinan tertinggi parti itu.
Nurul Izzah berkata, keputusan itu diambil selepas mempertimbangkan pandangan pelbagai pihak termasuk ahli akar umbi walaupun mengakui terdapat kebimbangan ia akan mengundang persepsi negatif terhadap parti.
“Saya tahu khabar angin yang berlegar sejak beberapa hari lalu menimbulkan dua reaksi ada yang mengalu-alukan penyertaan saya sebagai harapan kepada regenerasi, dan ada juga yang gusar dengan label ‘parti anak beranak’.
“Saya hormati kedua-dua pandangan kerana kedua-duanya datang dari rasa cinta yang mendalam terhadap parti ini. Namun, saya ingin tegaskan proses bertanding secara terbuka dan memperoleh mandat daripada ahli bukan satu bentuk nepotisme, sebaliknya asas demokrasi dalam PKR,” katanya dalam kenyataan hari ini.
Bekas Ahli Parlimen Permatang Pauh itu berkata, serangan terhadapnya atas alasan hubungan kekeluargaan bukan sesuatu yang baharu dan sudah berlaku sejak era awal Reformasi pada 1998.
“Beri saya ruang memperjelas mengenai persepsi ‘parti anak beranak’ ini. Sebenarnya, label ini bukanlah serangan baharu, malah sejak 1998 ketika saya bersama pengasas dan pejuang Reformasi bersama-sama menubuhkan KEADILAN. Label ini sudah digunakan untuk memperlekeh perjuangan kita.
“Ketika saya menang Naib Presiden dengan undian tertinggi pada tahun 2010, 2014 dan 2018, serangan yang sama tetap dilemparkan.
“Hakikatnya, jika saya memilih untuk kekal bertanding Naib Presiden pun kali ini, saya tetap akan digelar begitu.
“Walau apa jua gelaran dan persepsi yang dilemparkan selama puluhan tahun, saya tetap akan terus berkhidmat, Insya-Allah kerana yakin bahawa proses bertanding secara terbuka lantas mendapat mandat daripada akar umbi bukanlah satu bentuk nepotisme. Sebaliknya, itulah asas demokrasi yang perlu kita pertahankan dalam parti kita ini,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/polis-tahan-pemuda-temui-16000-gambar-dan-video-dirakam-dalam-tandas-wanita/,"Polis tahan pemuda, temui 16,000 gambar dan video dirakam dalam tandas wanita",JENAYAH,"13 May 2025, 09:43PM","SEGAMAT: Polis membuka kertas siasatan terhadap seorang pemuda kerana disyaki mengintai dan merakam seorang wanita dalam sebuah tandas di sebuah restoran dekat Bandar Putra, pada 4 Mei lalu.
Ketua Polis Daerah Segamat, Superintendan Ahmad Zamry Marinsah berkata, pemuda berusia 20an itu menggunakan telefon bimbitnya untuk merakam mangsa dalam tandas berkenaan kira-kira jam 10.38 malam.
Katanya, mangsa menyedari terdapat pergerakan mencurigakan sekitar tandas terbabit sebelum mengesan ada telefon bimbit sedang membuat rakaman di tandas berkenaan.
“Mangsa bergegas keluar dari tandas dan mengesyaki seseorang telah melakukan rakaman itu.
“Mangsa kemudian membuat laporan polis di Ibu Pejabat Polis Daerah (IPD) Segamat dan suspek berjaya ditahan pada 9 Mei lalu,” katanya dalam satu kenyataan.
Ahmad Zamry berkata, hasil siasatan polis menemui kira-kira 16,000 gambar wanita dalam telefon bimbit suspek yang dirakam dan dimuat turun oleh suspek berserta dua video rakaman wanita dalam tandas.
Kes disiasat di bawah Seksyen 377d/292 Kanun Keseksaan.
Beliau menasihati orang ramai sentiasa berwaspada dengan kes seumpama itu dan membantu menyalurkan sebarang maklumat berkaitan sebarang kejadian jenayah kepada polis untuk tindakan segera.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/rugi-hampir-rm1-juta-diperdaya-love-scam/,"Rugi hampir RM1 juta, diperdaya ‘Love Scam’",JENAYAH,"13 May 2025, 07:02PM","ALOR SETAR: Seorang wanita kerugian hampir RM1 juta akibat terpedaya dengan penipuan ‘Love Scam’ oleh seorang individu warga Yaman dikenalinya melalui Facebook.
Mangsa yang berusia 53 tahun itu kerugian RM925,850 selepas berkenalan dengan individu terbabit pada 26 Januari lalu.
Ketua Jabatan Siasatan Jenayah Komersial Kedah, Superintendan Loi Yew Lik berkata, wanita terbabit mula berhubung dengan lelaki itu melalui aplikasi WhatsApp melalui nombor +1(826)225-2585.
“Sepanjang perkenalan, wanita itu menerima dua cincin dikirim individu terbabit sebagai tanda ikatan untuk berkahwin dengannya.
“Bagaimanapun, pada 5 Februari lalu, lelaki terbabit memaklumkan kepada wanita itu yang dia dimasukkan ke hospital dan meminta mangsa meminjamkan wang untuk membiayai kos rawatan.
“Lelaki itu berjanji membuat bayaran balik kepada mangsa dan akan datang ke Malaysia untuk berkahwin dengannya,” katanya dalam kenyataan hari ini.
Yew Lik berkata, atas dasar percaya, wanita itu mula memasukkan wang menerusi 166 transaksi ke dalam 15 akaun berbeza bermula pada 5 Februari hingga 25 Mac lalu.
“Semua wang yang dimasukkan secara berperingkat itu berjumlah RM925,850.
“Bagaimanapun, mangsa menyedari ditipu selepas mendapati lelaki itu tidak datang ke negara ini, malah akaun FB wanita itu turut disekat suspek terbabit,” katanya.
Susulan itu, Yew Lik berkata, mangsa membuat laporan polis di Ibu Pejabat Polis Daerah (IPD) Kuala Muda pada 12 Mei lalu dan kes disiasat mengikut Seksyen 420 Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/lelaki-ditahan-curi-barang-kemas-pakaian-dalam-wanita/,"Lelaki ditahan curi barang kemas, pakaian dalam wanita",JENAYAH,"13 May 2025, 03:08PM","TENOM: Lelaki disyaki memecah masuk sebuah rumah di Kampung Saga di sini, dan dipercayai mencuri seluar dalam wanita, selain barang kemas dan jam tangan.
Kejadian pada 8.30 malam Sabtu lalu itu disedari jiran mangsa selepas terdengar bunyi kuat di rumah berkenaan sebelum memanggil orang kampung yang kemudian mengepung rumah berkenaan.
Ketua Polis Daerah Tenom Superintendan Azmir Abd Razak berkata, mereka mendapati ada seorang lelaki tidak dikenali memanjat dan keluar dari tingkap sebuah bilik di belakang rumah.
“Lelaki itu kemudiannya ditangkap oleh penduduk kampung dan terdapat beberapa barangan yang diambil berada dalam milikan lelaki terbabit iaitu beberapa barang kemas, tiga helai seluar dalam wanita dan satu unit pemutar skru,” katanya ketika dihubungi hari ini.
Menurutnya, sebuah Perodua Kancil yang parkir di bahu jalan dipercayai milik suspek turut ditemui sebelum penduduk kampung bertindak menghubungi pihak polis.
“Sebaik tiba di lokasi, lelaki itu ditahan dan pemeriksaan mendapati suspek memasuki rumah itu melalui tingkap sebuah bilik di belakang dengan memecahnya.
“Ketika kejadian pemilik rumah berada di Kota Kinabalu. Suspek dan barang rampasan kemudiannya dibawa ke Ibu Pejabat Polis Daerah (IPD) Beaufort untuk siasatan lanjut,” katanya.
Menurutnya kes itu disiasat mengikut Seksyen 457 Kanun Keseksaan kerana pecah rumah.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/dua-suspek-kes-samun-ditahan-2/,Dua suspek kes samun ditahan,JENAYAH,"13 May 2025, 11:43AM","KOTA BHARU: Dua lelaki yang disyaki terbabit dalam enam kes samun dan satu kes cubaan samun kedai serbaneka 24 jam tumpas apabila ditahan di kawasan Jalan Sultanah Zainab di sini, semalam.
Kedua suspek lelaki berusia awal 20-an dan lewat 20-an ditahan pada 6.45 pagi oleh sepasukan pegawai dan anggota Jabatan Siasatan Jenayah Khas (D9) Ibu Pejabat Polis Kontinjen (IPK) Kelantan.
Ketua Polis Kelantan Datuk Mohd Yusoff Mamat berkata, pihaknya menerima enam laporan berhubung kejadian samun dan satu kes cubaan samun kedai serbaneka 24 jam sejak 10 Mei hingga semalam.
Menurutnya, kesemua kejadian itu menggunakan modus operandi yang sama iaitu suspek masuk ke kedai dengan bersenjatakan satu objek yang menyerupai pistol dan meminta pekerja kaunter menyerahkan sejumlah wang tunai.
“Susulan itu, polis tahan dua lelaki dan turut merampas sepucuk pistol tiruan jenis Walther P99, dua motosikal dan lain-lain barangan peribadi milik suspek yang dipercayai digunakan ketika kejadian.
“Hasil siasatan mendapati kedua-dua suspek terbabit dalam enam kes samun berkawan di kedai serbaneka di kawasan Pengkalan Chepa dan Kota Bharu,” katanya menerusi satu kenyataan media hari ini.
Beliau berkata, kedua suspek juga didapati cuba menyamun sebuah kedai serbaneka di Jalan Sultan Ibrahim tetapi gagal pada 6 pagi semalam.
Menurutnya, ujian saringan air kencing yang dilakukan terhadap suspek mendapati negatif dadah.
“Kes itu disiasat mengikut Seksyen 395 dan 397 Kanun Keseksaan yang mana jika disabitkan dengan kesalahan boleh dikenakan hukuman penjara sehingga 20 tahun dan boleh juga disebat.
“Kedua-dua suspek akan dibawa ke Mahkamah Kota Bharu untuk permohonan tahanan reman,” katanya.
Mohd Yusoff berkata, kes berjaya diselesaikan dalam tempoh kurang 72 jam hasil maklumat dan risikan oleh pihak polis.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/terpedaya-pelaburan-tak-wujud-pesara-rugi-rm459000/,"Terpedaya pelaburan tak wujud, pesara rugi RM459,000",JENAYAH,"12 May 2025, 09:39AM","JOHOR BAHRU: Pesara kerugian hampir setengah juta ringgit selepas terpedaya dengan tawaran pelaburan dalam talian yang tidak wujud, sejak awal tahun ini.
Ketua Polis Daerah Johor Bahru Selatan, Asisten Komisioner Raub Selamat berkata, pihaknya menerima laporan daripada mangsa yang mendakwa mengalami kerugian RM459,000 selepas menyertai satu pelaburan melalui WhatsApp.
“Mangsa yang menetap di Taman Suria di sini memaklumkan menerima tawaran pelaburan dan pembelian saham sebuah syarikat antarabangsa sekitar Disember 2024. Tawaran itu dihantar melalui nombor WhatsApp.
“Mangsa lelaki tempatan berusia 73 tahun itu memaklumkan dimasukkan ke dalam kumpulan WhatsApp yang didakwa mengajar cara urus niaga saham menggunakan aplikasi dalam talian.
“Suspek mendakwa pelaburan itu beroperasi di Malaysia dan China, serta menjanjikan pulangan keuntungan antara 10 hingga 200 peratus,” katanya dalam satu kenyataan di sini, hari ini.
Menurut Raub, mangsa tertarik dengan tawaran itu dan membuat 23 transaksi pindahan wang secara dalam talian dari akaun banknya ke 10 akaun bank berbeza antara 10 Januari hingga 17 April lalu.
“Mangsa pada awalnya menerima pulangan sebanyak RM18,360, menyebabkan dia yakin dan terus membuat pelaburan tambahan.
“Bagaimanapun, selepas diminta membayar ‘wang proses’ untuk mengeluarkan keuntungan seterusnya, mangsa menyedari dirinya ditipu apabila bayaran itu tidak menghasilkan sebarang pulangan.
“Siasatan awal mendapati akaun-akaun bank yang terbabit pernah digunakan dalam kes penipuan sebelum ini,” katanya.
Kes disiasat di bawah Seksyen 420 Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/rugi-rm511000-diperdaya-sindiket-penipuan-pelaburan/,"Rugi RM511,000 diperdaya sindiket penipuan pelaburan",JENAYAH,"11 May 2025, 10:06PM","NIBONG TEBAL: Seorang guru lelaki berusia 47 tahun mengalami kerugian sebanyak RM511,000 selepas diperdaya sindiket penipuan pelaburan saham dalam talian menerusi sebuah kumpulan pelaburan di aplikasi WhatsApp.
Ketua Polis Pulau Pinang Datuk Hamzah Ahmad menerusi kenyataan memaklumkan, mangsa telah membuat laporan polis pada 10 Mei lalu selepas menyedari dirinya menjadi mangsa penipuan.
Menurutnya, kejadian bermula pada awal Februari lalu apabila mangsa melihat iklan pelaburan berkonsepkan jual beli saham di aplikasi Facebook.
“Mangsa kemudiannya menghubungi suspek melalui aplikasi WhatsApp sebelum dimasukkan ke dalam satu kumpulan pelaburan bernama ‘Destiny On Your Hand’.
“Dalam kumpulan itu, pelaburan yang ditawarkan telah diterangkan secara terperinci sehingga mangsa tertarik untuk melabur, apatah lagi ia menjanjikan pulangan yang tinggi daripada wang modal dilaburkan meskipun dalam tempoh singkat,” katanya.
Tambah Hamzah, tertarik dengan tawaran tersebut, mangsa diminta memuat turun satu aplikasi sebelum mendaftar sebagai ahli dan memulakan pelaburan.
“Mangsa telah melakukan 12 transaksi pemindahan wang ke dalam tiga akaun bank berbeza dengan jumlah keseluruhan RM511,000,” ujarnya lagi.
Kes disiasat mengikut Seksyen 420 Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/sarang-dadah-diserbu-tiga-tokan-ditahan/,"Sarang dadah diserbu, tiga tokan ditahan",JENAYAH,"11 May 2025, 04:18PM","KAJANG: Tiga tokan ditahan bersama 40 penagih dalam serbuan Ops Sarang di dua lokasi berasingan di sekitar daerah Klang Selatan dan di sini, Khamis lalu.
Polis Selangor menerusi hantaran di Facebook memaklumkan, lokasi terbabit dikenal pasti sebagai antara sarang penagihan dan pengedaran dadah di sekitar Selangor.
Menurutnya, Ops Sarang dijalankan sebagai inisiatif bagi membanteras aktiviti penyalahgunaan dadah di negeri itu.
“Di dalam operasi ini dua sarang penagih digempur dan polis berjaya menangkap tiga pengedar dadah.
“Modus operandi adalah penagih akan menunggu tokan datang ke lokasi yang ditetapkan untuk membeli dadah,” kata hantaran itu hari ini.
Dalam hantaran sama, Polis Selangor berkata , keseluruhannya seramai 43 individu berusia lingkungan 20 hingga 60 tahun ditahan menerusi operasi itu.
Katanya, Jabatan Siasatan Jenayah Narkotik (JSJN) Selangor merampas dadah jenis heroin seberat 3.1 gram dan syabu 0.49g kesemuanya dianggarkan bernilai RM131.40.
“Ujian saringan air kencing dijalankan dan didapati kesemua tangkapan positif dadah. Siasatan dijalankan mengikut Seksyen 39A (1), dan Seksyen 12(2) Akta Dadah Berbahaya 1952 (ADB).
“Terdapat lima tangkapan mempunyai rekod kesalahan berulang mengikut Seksyen 15 (1) (a) ADB 1952 dan boleh dituduh di bawah Seksyen 39C akta yang sama,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/tukang-simbah-cat-upahan-ah-long-dicekup/,Tukang simbah cat upahan ah long dicekup,JENAYAH,"11 May 2025, 03:37PM","GEORGETOWN: Empat ahli sindiket pinjaman wang tanpa lesen atau ah long ditahan kerana disyaki aktif melakukan khianat menyimbah cat di kawasan perumahan sekitar negeri ini.
Ketua Polis Pulau Pinang, Datuk Hamzah Ahmad berkata lelaki berusia 34 hingga 42 tahun itu ditahan dalam serbuan berbeza di beberapa lokasi di negeri ini, semalam.
Katanya, suspek mengaku melakukan 33 kes simbah cat di Pulau Pinang, Perak dan Kedah.
“Pemeriksaan ke atas telefon bimbit mereka turut menemukan 33 alamat lokasi sasaran,” katanya dalam kenyataan di sini, hari ini.
Polis turut merampas sebuah kereta Toyota Vios, lima telefon bimbit, nota ugutan, pita pelekat, topeng muka, cat merah, topi dan dua nombor pendaftaran kenderaan palsu.
Berikutan itu, pihaknya menasihati orang ramai membuat laporan polis sekiranya diganggu atau menerima sebarang bentuk ugutan daripada individu atau sindiket along bagi membolehkan tindakan sewajarnya diambil.
Kes disiasat mengikut Seksyen 427 Kanun Keseksaan yang memperuntukkan hukuman penjara tidak kurang daripada setahun dan melebihi lima tahun atau dengan denda atau kedua-duanya sekali, jika sabit kesalahan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/belasah-pelajar-tingkatan-5-10-individu-direman-empat-hari/,"Belasah pelajar tingkatan 5, 10 individu direman empat hari",JENAYAH,"11 May 2025, 01:59PM","SEREMBAN: Seramai 10 lelaki yang disyaki terbabit dalam kejadian pelajar tingkatan lima dibelasah secara beramai-ramai di Paroi, Jumaat lalu, direman selama empat hari.
Ketua Polis Daerah Seremban, Asisten Komisioner Mohamad Hatta Che Din berkata, permohonan reman terhadap suspek dibuat di Mahkamah Majistret, hari ini.
Katanya, semua suspek berusia 17 hingga 31 tahun yang ditahan sejak semalam direman sehingga 14 Mei ini bagi membantu siasatan.
“Sehingga tengah hari ini, tiada tangkapan baharu dibuat dan pihak polis masih mengesan suspek lain yang disyaki terbabit,” katanya ketika dihubungi, hari ini.
Menurutnya, orang ramai yang melihat kejadian itu diminta tampil membantu siasatan serta mengenal pasti suspek lain yang masih bebas.
“Kami juga meminta orang ramai supaya tidak membuat spekulasi mengenai kes ini di media sosial termasuk memuatnaik gambar serta video kejadian kerana dikhuatiri mengganggu siasatan dan pendakwaan kelak,” katanya.
Harian Metro semalam melaporkan seorang pelajar patah tulang hidung, tulang pipi dan mengalami pendarahan pada mata kiri selepas dibelasah secara beramai-ramai hanya kerana tersalah orang.
Difahamkan, dalam kejadian jam 3 pagi itu, suspek utama menyangka mangsa terbabit bergaduh dengan adiknya lalu membawa mangsa ke satu lokasi di Paroi sebelum dibelasah.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/penyelia-ladang-diikat-disamun-3-lelaki-bertopeng/,"Penyelia ladang diikat, disamun 3 lelaki bertopeng",JENAYAH,"11 May 2025, 11:30AM","MARAN: Penyelia ladang cedera ketika disamun tiga individu bertopeng di kediamannya di Felda Jengka 8, di sini, Jumaat lalu.
Dalam kejadian kira-kira jam 9 malam itu, mangsa berusia 34 tahun berada bersendirian di rumah.
Ketua Polis Daerah Maran, Superintendan Wong Kim Wai berkata, dua lelaki bertopeng dipercayai memecah masuk melalui pintu dapur, dengan seorang daripada mereka memegang pisau manakala seorang lagi memegang objek keras yang dibalut kain.
“Suspek mengikat tangan dan kaki mangsa menggunakan tali nilon serta tali pinggang, dan mengugut untuk menikam jika melawan.
“Suspek melarikan wang tunai RM1,000, barang kemas (loket dan rantai) seberat kira-kira 20 gram yang dianggarkan bernilai RM10,000, sebuah telefon bimbit, kad bank serta kereta Proton Saga FLX milik mangsa,” katanya dalam kenyataan, hari ini.
Wong berkata, suspek turut mengugut akan kembali selepas mengeluarkan wang daripada akaun mangsa.
Katanya, mangsa berjaya melepaskan diri dan menunggang motosikal ke kedai berhampiran untuk mendapatkan bantuan penduduk kampung.
“Kes disiasat mengikut Seksyen 395/397 Kanun Keseksaan kerana melakukan samun berkawan bersenjata dan cubaan membunuh.
“Mangsa menerima rawatan di Hospital Jengka dan berada dalam keadaan stabil,” katanya.
Tambah beliau, rakaman percakapan pengadu dan saksi sudah diambil, manakala usaha mengesan suspek sedang giat dijalankan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/reman-bapa-tikam-anak-dilanjut-seminggu-lagi/,Reman bapa tikam anak dilanjut seminggu lagi,JENAYAH,"11 May 2025, 09:06AM","KOTA BHARU: Seorang bapa yang menikam anaknya berusia 11 tahun di Pasir Mas pada 2 Mei lalu kini disambung reman selama seminggu.
Ketua Polis Daerah Pasir Mas, Asisten Komisioner Kama Azural Mohamed berkata, suspek disambung reman bermula semalam sehingga Jumaat ini.
“Suspek disambung reman bagi membolehkan siasatan lanjut dijalankan mengikut Seksyen 307 Kanun Keseksaan.
“Keadaan mangsa yang ditikam kini stabil dan sudah sedarkan diri namun masih dirawat di Hospital Raja Perempuan Zainab II (HRPZ II),” katanya memetik laporan Harian Metro.
Media sebelum ini melaporkan, seorang kanak-kanak lelaki berusia 11 tahun cedera dipercayai ditikam bapa kandungnya sebanyak dua kali di bahagian dada dan perut menggunakan pisau pemotong sayur.
Suspek dilaporkan mempunyai masalah mental dan sudah menerima rawatan psikiatrik sejak dari tahun 2008 sehingga kini.
Punca kejadian dipercayai akibat krisis rumah tangga yang dihadapi oleh suspek yang kini dalam proses perceraian dengan isterinya untuk kali ketiga, yang mana kes itu dijadualkan disebut di Mahkamah Syariah Tumpat pada 13 Mei ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/lelaki-bangladesh-ditahan-disyaki-cuba-jadi-ulat-kereta-sewa/,"Lelaki Bangladesh ditahan, disyaki cuba jadi ‘ulat’ kereta sewa",JENAYAH,"10 May 2025, 05:07PM","SEPANG: Jabatan Pengangkutan Jalan (JPJ) menahan seorang lelaki warga Bangladesh disyaki cuba menjadi ‘ulat’ kereta sewa di Balai Ketibaan, Terminal 1 Lapangan Terbang Antarabangsa Kuala Lumpur (KLIA) di sini, semalam.
Pengarah JPJ Selangor, Azrin Borhan, berkata warga asing berusia 41 tahun itu dipercayai cuba menawarkan perkhidmatannya kepada tiga penumpang warga Bangladesh dalam kejadian berkenaan.
“Lelaki itu (didakwa) memujuk, merayu dan menawarkan khidmat pengangkutan kepada tiga penumpang dari Terminal 1 KLIA ke tiga lokasi berbeza.
“Dia (didakwa) mengenakan kadar tambang yang berbeza-beza dan akan dibayar apabila sampai ke destinasi masing-masing,” katanya kepada Harian Metro.
Ketika ditahan, beliau berkata, warga asing yang kali pertama diberkas itu mendakwa baru selesai menghantar rakan ke terminal terbabit dan mahu pulang.
Katanya, lelaki itu juga mendakwa cuba mengambil upah daripada warga Bangladesh yang baru tiba bertujuan menjimatkan kos perjalanannya pulang ke rumah.
Lelaki itu ditahan mengikut Seksyen 205(1) Akta Pengangkutan Awam Darat (APAD) 2010, manakala kenderaan jenis Nissan Grand Livina dipandunya turut disita.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/pga-tumpaskan-sindiket-penyeludupan-ketum-8-orang-ditahan/,"PGA tumpaskan sindiket penyeludupan ketum, 8 orang ditahan",JENAYAH,"08 May 2025, 08:53PM","KUALA LUMPUR: Briged Tengah Pasukan Gerakan Am (PGA) menumpaskan sindiket penyeludupan ketum di dua lokasi berasingan di sekitar Lembah Klang, baru-baru ini.
Komander Briged Tengah PGA, Senior Asisten Komisioner Hakemal Hawari berkata, sindiket berkenaan yang aktif di kawasan Selangor dan Kuala Lumpur ditumpaskan, hasil risikan dan tindakan pantas dalam Op Taring Mitra.
Katanya, serbuan dilakukan di dua lokasi berasingan pada 24 April lalu dan Selalu lalu, membawa kepada penahanan lapan lelaki yang juga warga tempatan, dipercayai terbabit aktiviti berkenaan.
“Pasukan operasi turut merampas daun dan air ketum, kenderaan serta pelbagai peralatan yang digunakan untuk memproses dan mengedar bahan terlarang itu.
“Semua barang rampasan terbabit dianggarkan bernilai RM657,400,” katanya dalam kenyataan, di sini, hari ini.
Dalam pada itu, beliau berkata, pihaknya melaksanakan pelbagai pendekatan strategik dalam membanteras jenayah penyeludupan, khususnya di sempadan perairan negara membabitkan pantai Selangor dan pantai barat Johor.
Katanya, bagi memperkukuhkan usaha itu, beberapa operasi digerakkan seperti Op Taring 1 (Selangor dan Johor) bagi mencegah kemasukan pendatang asing tanpa izin (PATI), Op Kontraban bagi membanteras penyeludupan barangan tanpa cukai, Op Bersepadu Khazanah membabitkan kesalahan berkaitan hidupan liar serta khazanah negara dan Op Hazard bagi jenayah berkaitan alam sekitar.
“Dalam tempoh 1 Januari hingga hari ini, sebanyak 148 serbuan dilakukan di Selangor, Kuala Lumpur, Putrajaya, Negeri Sembilan, Melaka dan Johor.
“Susulan itu, seramai 576 individu ditahan dengan pelbagai rampasan dilakukan bernilai RM882.1 juta,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/2-penganggur-sedang-leka-proses-ketum-ditahan/,2 penganggur sedang leka proses ketum ditahan,JENAYAH,"08 May 2025, 09:11PM","BAYAN LEPAS: Dua penganggur ditahan selepas menjadikan rumah teres dua tingkat yang disewa di Batu Maung di sini, sebagai lokasi untuk memproses air ketum.
Kegiatan dua lelaki itu yang dipercayai sejak enam bulan lalu terbongkar susulan serbuan dilakukan polis jam 5 petang tadi, membawa penemuan 1,500 bungkusan air ketum.
Malah ketika serbuan hasil intipan kira-kira seminggu itu, dua suspek berusia 23 tahun itu leka merebus air ketum dalam tiga periuk bersaiz besar.
Ketua Polis Daerah Barat Daya, Asisten Komisioner Sazalee Adam, berkata semua bungkusan air ketum itu ditemukan dalam lima tong dan disyaki sedia untuk dipasarkan.
Turut dirampas 17 plastik hitam berisi 85 kilogram (kg) daun ketum disyaki baru tiba untuk diproses.
“Nilai rampasan dianggarkan RM9,300,” katanya di sini, hari ini.
Sazalee berkata, rumah terbabit dipercayai disewa sejak enam bulan lalu khusus untuk menjalankan aktiviti haram itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/polis-sudah-terima-maklumat-pempengaruh-pengasas-kosmetik-terlibat-aktiviti-dadah/,"Polis sudah terima maklumat pempengaruh, pengasas kosmetik terlibat aktiviti dadah",JENAYAH,"08 May 2025, 10:09PM","KOTA BHARU: Polis Kelantan mengesahkan sudah menerima maklumat mengenai beberapa pempengaruh dan pengasas kosmetik tempatan yang dipercayai terbabit dalam aktiviti dadah.
Ketua Polis Kelantan, Datuk Mohd Yusoff Mamat, bagaimanapun berkata pihaknya tidak dapat mengulas lanjut memandangkan siasatan masih dijalankan.
Sebaliknya, beliau menegaskan sebarang pendedahan hanya akan dibuat selepas kes ini disahkan dan bukti mencukupi dikumpulkan.
Sebagai Ketua Polis negeri, katanya beliau tidak akan membuat sebarang kenyataan tanpa fakta yang kukuh.
“Dalam video saya yang lalu di akaun TikTok saya, saya telah memberi amaran awal kepada golongan ini supaya tidak terbabit dalam aktiviti berkaitan dadah, kerana pihak polis sedang memantau mereka dengan rapat.
“Saya juga menyatakan bahawa polis Kelantan tidak akan berkompromi dengan mereka yang terbabit dalam aktiviti sedemikian.
“Ini peringatan kepada mereka yang mungkin terbabit, kerana kami sudah menerima maklumat yang menunjukkan ada kaitan (pempengaruh dan pengasas kosmetik dengan aktiviti berkaitan dadah),” katanya.
Sebelum ini, polis Kelantan mendedahkan ramai pengasas produk dan pempengaruh di negeri ini disyaki terbabit kegiatan pengedaran dadah dan pengubahan wang haram.
Mohd Yusoff dilaporkan berkata ia berdasarkan beberapa tangkapan dilakukan sebelum ini, dengan kebanyakan pengasas produk dan pempengaruh dipercayai menggunakan modus operandi sama iaitu berselindung di sebalik perniagaan untuk menyembunyikan kegiatan jenayah.
Dalam pada itu, Mohd Yusof menegaskan bukan semua pempengaruh atau pengasas kosmetik di Kelantan terbabit dalam aktiviti dadah.
Justeru, katanya golongan berkenaan yang tidak terbabit dalam sebarang aktiviti haram tidak perlu risau, sebaliknya amaran diberikan kepada yang terbabit supaya berwaspada.
“Kepada mereka yang terlibat, saya ingin beri amaran tunggu sahaja tindakan kami,” katanya."
https://www.buletintv3.my/jenayah/5-penyamun-menyamar-polis-diburu/,5 penyamun menyamar polis diburu,JENAYAH,"09 May 2025, 11:08AM","KAJANG: Polis sedang mengesan lima penyamun yang menyamar sebagai anggota polis dan menyamun sebuah kediaman di sekitar Semenyih di sini, Ahad lalu.
Ketua Polis Daerah Kajang, Asisten Komisioner Naazron Abdul Yusof berkata, kejadian berlaku pada 5.02 pagi ketika mangsa seorang pesara berusia 55 tahun berada di rumah bersama tiga ahli keluarga yang lain.
“Berdasarkan rakaman kamera litar tertutup (CCTV) mendapati suspek memakai pelitup muka dan dua daripada mereka memakai vest polis masuk ke rumah mangsa.
“Suspek memecah pintu hadapan sebelum masuk dan melarikan dua telefon bimbit dan wang tunai kira-kira RM500,” katanya dalam kenyataan hari ini.
Terdahulu kejadian itu tular selepas rakaman CCTV berkenaan dimuat naik di media sosial memaparkan sekumpulan lelaki di mana antara mereka ada yang memakai vest polis cuba memecah masuk kediaman terbabit dan salah seorang daripada mereka dilihat menendang pintu rumah.
Mengulas lanjut Nazron berkata, kerugian keseluruhan dianggarkan berjumlah RM9,000 dan satu operasi khas digerakkan bagi menjejak individu terbabit.
Katanya, kes disiasat mengikut Seksyen 395 Kanun Keseksaan (merompak berkumpulan) dan Seksyen 170 Kanun Keseksaan kerana menyamar sebagai polis.
“Pihak polis menyeru supaya orang awam atau individu yang mempunyai maklumat tentang kejadian ini menghubungi mana-mana balai polis berdekatan.
“Maklumat juga boleh disalurkan terus kepada Pegawai Penyiasat kes Inspektor Ghazali Zulkifli di talian 016-9140758 bagi membantu siasatan,”katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/polis-cari-loo-yuit-mei-bantu-siasatan-kes-pecah-amanah/,Polis cari Loo Yuit Mei bantu siasatan kes pecah amanah,JENAYAH,"09 May 2025, 12:35PM","KUALA LUMPUR: Polis sedang mengesan seorang saksi bagi membantu siasatan kes pecah amanah melibatkan seorang pengurus kondominium.
Ketua Polis Daerah Brickfields, Asisten Komisioner Ku Mashariman Ku Mahmood berkata, individu yang dicari dikenali sebagai Loo Yuit Mei, 66, dengan alamat terakhir di Kiara Residence 2, No. 3, Jalan Jalil Perwira 1, Bukit Jalil, Kuala Lumpur.
“Orang ramai yang mempunyai maklumat berkaitan saksi ini diminta hadir ke balai polis berdekatan untuk memberi keterangan.
“Mereka juga boleh menghubungi Inspektor S. Sivalingam di talian 019-2222414. Orang ramai dinasihatkan supaya tidak menimbulkan sebarang spekulasi berhubung kes ini,” katanya.
Menurutnya, maklumat berkaitan kes jenayah juga boleh disalurkan ke Hotline Polis Brickfields di talian 03-2297 9222, Hotline Polis Kuala Lumpur di 03-2115 9999 atau mana-mana balai polis berhampiran.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/211-individu-terlibat-pelbagai-kes-jenayah-dalam-buruan-polis-kelantan/,211 individu terlibat pelbagai kes jenayah dalam buruan polis Kelantan,JENAYAH,"09 May 2025, 02:27PM","KOTA BHARU: Seramai 211 individu dikehendaki polis Kelantan atas pelbagai kesalahan jenayah termasuk 24 kes berkaitan gangguan seksual.
Ketua Polis Kelantan Datuk Mohd Yusoff Mamat berkata, selebihnya 187 lagi masih dalam buruan dengan kebanyakannya dipercayai bersembunyi di luar negeri dan di negara jiran.
Katanya, jumlah individu dikehendaki itu direkodkan dalam tempoh dua tahun sejak 2023.
“Seramai 206 daripada 211 individu yang dikehendaki itu sedang dijejaki Jabatan Siasatan Jenayah negeri manakala lima disenaraikan di bawah Jabatan Siasatan Jenayah Narkotik atas kesalahan berkaitan dadah.
“Kesalahan itu dilakukan di semua 10 daerah di Kelantan dengan jumlah kes tertinggi dicatatkan di Kota Bharu dan Pasir Mas.
“Majoriti mereka adalah lelaki. Hanya kira-kira 10 peratus sahaja dipercayai masih berada di Kelantan.
“Selebihnya telah melarikan diri ke negeri lain seperti Selangor dan Kuala Lumpur atau menyeberang ke negara jiran,” katanya kepada New Straits Times.
Beliau berkata, 24 suspek yang terbabit dalam kes gangguan seksual terdiri daripada pelbagai latar belakang termasuk individu yang dikenali mangsa seperti teman lelaki serta penyerang yang tidak dikenali.
“Kes-kes ini adalah serius dan kami komited untuk membawa semua yang terbabit ke muka pengadilan, tanpa mengira lokasi semasa mereka.
“Kami dimaklumkan mereka telah melarikan diri ke negeri lain untuk mengelak daripada ditahan,” katanya.
Mengulas lanjut, beliau berkata selain kes gangguan seksual, ramai suspek turut dikehendaki mengikut Seksyen 324 Kanun Keseksaan kerana mendatangkan kecederaan menggunakan senjata berbahaya, Seksyen 457 kerana pecah rumah, dan Seksyen 379 kerana mencuri.
Empat suspek pula dikehendaki di bawah Akta Pencegahan Jenayah (POCA) kerana disyaki terbabit dalam kegiatan jenayah terancang atau berulang.
Orang ramai yang mempunyai maklumat diminta tampil membantu pihak berkuasa kerana kerjasama masyarakat amat penting bagi memastikan keadilan dapat ditegakkan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/minuman-keras-tidak-bercukai-bernilai-lebih-setengah-juta-dirampas/,Minuman keras tidak bercukai bernilai lebih setengah juta dirampas,JENAYAH,"09 May 2025, 05:23PM","JOHOR BAHRU: Enam kenderaan yang membawa pelbagai jenis minuman keras tidak bercukai bernilai kira-kira RM500,000 ditahan dalam operasi di Jalan Kempas, Taman Megah Ria, Masai, di sini, semalam.
Serbuan dilakukan sepasukan anggota Pasukan Polis Marin (PPM) Wilayah 2, Tampoi kira-kira jam 5.30 pagi ke atas sebuah lori, empat kenderaan pelbagai guna (MPV) dan kereta.
Ketua Polis Daerah Seri Alam, Asisten Komisioner Mohd Sohaimi Ishak berkata, polis menahan tiga lelaki berusia 44 hingga 56 tahun kerana memiliki sebanyak 491 kotak minuman keras tidak bercukai.
“Rampasan minuman keras itu dianggarkan bernilai RM509,214, manakala kesemua kenderaan yang turut disita membabitkan nilai RM170,000.
“Hasil semakan mendapati dua suspek mempunyai empat rekod kesalahan jenayah dan dadah,” katanya dalam kenyataan, hari ini.
Katanya, siasatan dibuat mengikut Seksyen 135(1)(e) Akta Kastam 1967.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/dua-lelaki-bersenjata-rompak-kedai-emas-dalam-pasaraya-di-ipoh/,Dua lelaki bersenjata rompak kedai emas dalam pasar raya di Ipoh,JENAYAH,"09 May 2025, 05:27PM","Oleh: Kumaran Rajamoney
IPOH: Dua lelaki bersenjata melarikan sejumlah barangan kemas dalam satu kejadian rompakan di sebuah kedai emas di sebuah pasaraya di Falim, kira-kira jam 1.30 tengah hari tadi.
Rakaman kejadian yang kini tular di media sosial menunjukkan kelibat dua suspek berpakaian gelap sedang melakukan rompakan dalam premis berkenaan.
Difahamkan, pasukan forensik tiba di lokasi sekitar jam 4 petang dan masih menjalankan siasatan di dalam premis sehingga kini.
Setakat ini, jumlah kerugian serta identiti suspek masih dalam proses dikenal pasti.
Laporan lanjut menyusul.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/wang-rm82600-milik-pesara-lesap-diperdaya-buka-kedai-tiktok/,"Wang RM82,600 milik pesara lesap diperdaya buka kedai TikTok",JENAYAH,"06 May 2025, 05:11PM","BESUT: Seorang pesara mengalami kerugian RM82,600 selepas terpedaya dengan penipuan membuka kedai di TikTok menerusi aplikasi Facebook yang dikatakan mampu menawarkan keuntungan lumayan.
Ketua Polis Daerah Besut, Superintendan Azamuddin Ahmad@Abu berkata, mangsa yang merupakan seorang lelaki berusia 67 tahun membuat laporan polis semalam selepas menyedari ditipu apabila pelaburannya membuka kedai TikTok tidak memberi pulangan dijanjikan.
“Mangsa yang berminat membuka kedai TikTok diminta menghantar salinan myKad dan sekeping gambar secara ‘selfie’ untuk pendaftaran akaun.
“Selepas kedai TikTok diwujudkan, mangsa dikehendaki memasukkan modal permulaan kedai online itu,” katanya dalam kenyataan media, hari ini.
Jelasnya, disebabkan minat, mangsa memasukkan modal permulaan yang dipindahkan sendiri secara dalam talian.
“Pada awalnya mangsa diperdaya dengan diberi sedikit pulangan keuntungan dan kemudian berasa yakin hingga mahu meneruskan perniagaan itu.
“Susulan itu, mangsa memasukkan modal tambahan menerusi 13 transaksi wang ke dalam tujuh akaun bank berbeza.
“Bagaimanapun, selepas menyedari ditipu, mangsa membuat laporan polis dan siasatan dibuat mengikut Seksyen 420 Kanun Keseksaan.
“Pihak polis menasihatkan orang ramai jangan sesekali membuat pelaburan tidak sah tanpa kelulusan Bank Negara Malaysia (BNM),” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/kenderaan-dinaiki-penculik-pamela-guna-nombor-pendaftaran-palsu-polis/,Kenderaan dinaiki penculik Pamela guna nombor pendaftaran palsu – Polis,JENAYAH,"06 May 2025, 06:26PM","ALOR SETAR: Polis mengesahkan nombor pendaftaran kenderaan yang digunakan dalam kes penculikan Datin Seri Pamela Ling di Putrajaya pada 9 April lalu didapati palsu.
Pengarah Jabatan Siasatan Jenayah Bukit Aman, Datuk Seri Mohd Shuhaily Mohd Zain berkata, maklumat itu diperoleh hasil semakan dengan Jabatan Pengangkutan Jalan (JPJ).
“Arahan sudah diberikan untuk mengesan kenderaan menyerupai kenderaan terbabit melalui kamera rakaman litar tertutup (CCTV) yang ada di sekitar Putrajaya, Kuala Lumpur dan sempadan Selangor,” katanya pada sidang media di Ibu Pejabat Polis Kontinjen (IPK) Kedah, di sini hari ini.
Mohd Shuhaily bagaimanapun enggan mengulas lanjut kerana kes itu masih dalam siasatan.
Menurutnya, kes disiasat mengikut Seksyen 365 Kanun Keseksaan berkaitan penculikan atau melarikan orang.
Katanya, satu sidang media akan diadakan dalam waktu terdekat di Kuala Lumpur.
Sebelum ini, Ketua Polis Negara, Tan Sri Razarudin Husain dalam sidang media di ibu negara berkata, siasatan berhubung penculikan Pamela kini menjurus kemungkinan suaminya dan beberapa individu lain terbabit dalam misteri kehilangan wanita itu.
Katanya, setakat ini seramai 16 individu sudah dirakam keterangan termasuk suami Pamela.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/polis-buru-dua-wanita-disyaki-tipu-pakej-percutian-ke-china/,Polis buru dua wanita disyaki tipu pakej percutian ke China,JENAYAH,"06 May 2025, 10:53PM","JOHOR BAHRU: Polis sedang memburu dua wanita yang dipercayai terbabit dalam kes penipuan pakej percutian ke China, membabitkan 34 mangsa dengan jumlah kerugian melebihi RM330,000.
Mangsa mendakwa ditipu oleh ejen sebuah syarikat pengendali pelancongan yang melarikan diri tanpa menunaikan pakej yang dijanjikan.
Dua individu dikenali sebagai Low Siew Hwa, beralamat di Jalan Jayamas 9, Taman Nusajaya Mas, serta Lim Zhi Xuan, beralamat di Jalan Indah 11/5, Garden Villas, Bukit Indah, Johor kini diburu pihak berkuasa bagi membantu siasatan.
Ketua Polis Johor, Datuk M Kumar berkata, pihaknya mula menerima laporan sejak akhir April lalu, membabitkan kerugian keseluruhan RM338,080.
“Mangsa hanya menyedari ditipu selepas gagal menghubungi suspek apabila hampir tiba tarikh penerbangan yang dijadualkan,” katanya dalam kenyataan hari ini.
Beliau berkata, siasatan sedang dijalankan mengikut Seksyen 420 Kanun Keseksaan dan usaha mengesan individu berkaitan sedang giat dilaksanakan bagi membantu siasatan.
Sementara itu, M Kumar turut mengingatkan orang ramai supaya lebih berhati-hati dan membuat semakan latar belakang mana-mana ejen atau syarikat pelancongan sebelum membuat sebarang bayaran.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/3-lelaki-samun-peniaga-rr-dicekup-polis/,3 lelaki samun peniaga R&R dicekup polis,JENAYAH,"07 May 2025, 09:51AM","KLUANG: Tiga lelaki berusia 19 hingga 23 tahun terbabit dengan satu kes samun dicekup dalam serbuan berasingan antara 1 hingga 2.30 pagi semalam di sekitar Johor Bahru.
Kejadian samun dilaporkan berlaku di Hentian Rehat dan Rawat (R&R) Simpang Renggam dan kesemua suspek kemudiannya melarikan diri kira-kira 60 kilometer ke Johor Bahru, dengan anggapan akan selamat daripada dikesan pihak berkuasa.
Ketua Polis Daerah Kluang, Asisten Komsioner Bahrin Mohd Noh berkata, terdahulu, suspek menyamun seorang peniaga wanita dan melarikan wang tunai berjumlah RM1,200 miliknya.
“Pada 2.40 pagi 4 Mei lalu, Ibu Pejabat Polis Daerah Kluang menerima satu laporan polis daripada mangsa samun (berkenaan).
“Kejadian disyaki berlaku pada 12.30 tengah malam sebelum itu di sebuah tapak perniagaan, di hentian berkenaan.
“Susulan itu, sepasukan pegawai dan anggota polis daripada Bahagian Siasatan Jenayah IPD Kluang berjaya menahan tiga lelaki tempatan,” katanya dalam satu kenyataan.
Beliau berkata, semakan rekod jenayah lampau mendapati suspek pertama dan suspek kedua mempunyai rekod kesalahan lampau bersabit kes jenayah.
“Manakala, suspek ketiga tidak mempunyai sebarang rekod kesalahan lampau,” katanya.
Katanya, saringan air kencing terhadap suspek ketiga mendapati dia positif methamphetamine
“Saringan ujian air kencing terhadap suspek pertama dan suspek kedua negatif,” katanya.
Beliau berkata, semua suspek direman sehingga selama enam hari sehingga 11 Mei ini bagi membantu siasatan di bawah Seksyen 395 Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/polis-sudah-tahan-suami-wanita-maut-tercampak-dari-van/,Polis sudah tahan suami wanita maut tercampak dari van,JENAYAH,"07 May 2025, 12:36PM","KUALA LUMPUR: Polis menahan suami kepada wanita yang maut dipercayai tercampak dari sebuah van di Lebuhraya Shah Alam (Kesas), berhampiran Hentian Rehat dan Rawat (R&R) Awan Besar, di sini, semalam.
Ketua Polis Daerah Cheras, Asisten Komisioner Aidil Bolhassan berkata, lelaki berusia 50 tahun itu ditahan pada 6 petang semalam di sekitar Bandar Kinrara.
“Berdasarkan pengakuan awal dan hasil soal siasat yang dijalankan, suspek mengaku berlaku pertengkaran mulut dengan isterinya ketika dalam perjalanan pulang ke rumah.
“Pada masa ini pihak polis masih dalam proses mendapatkan perintah tahanan reman suspek.
“Sudah semestinya fokus siasatan adalah kepada punca kejadian sama ada suspek menolak isterinya atau mangsa terjun sendiri,” katanya kepada BH, hari ini.
Aidil berkata, suspek dan mangsa telah berkahwin sejak 20 tahun lalu dan mempunyai dua orang anak.
Katanya, ujian saringan air kencing mendapati suspek turut didapati positif dadah jenis methamphetamine, amphetamine dan benzo.
“Dia mendakwa isterinya turut terlibat dalam penyalahgunaan dadah jenis methamphetamine,” katanya.
Dalam kejadian pada 2.35 petang semalam, polis menerima maklumat daripada lelaki yang melihat wanita tercampak dari sebuah van, sebelum kenderaan itu terus meninggalkan lokasi di Lebuh raya KESAS.
Siasatan di tempat kejadian mengesahkan wanita berusia 44 tahun itu meninggal dunia dan siasatan dijalankan mengikut Seksyen 304A Kanun Keseksaan atas kesalahan menyebabkan kematian secara tidak sengaja.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/pesara-rugi-hampir-rm200000-diperdaya-skim-pelaburan-tak-wujud/,"Pesara rugi hampir RM200,000 diperdaya skim pelaburan tak wujud",JENAYAH,"07 May 2025, 05:23PM","MUAR: Seorang pesara kerugian hampir RM200,000 selepas diperdaya skim pelaburan secara dalam talian yang tidak wujud, kononnya menjanjikan pulangan lumayan dalam tempoh segera.
Mangsa lelaki warga emas berusia 70 tahun itu dilaporkan mula berjinak dengan skim pelaburan itu selepas terlihat satu iklan di Facebook pada Disember tahun lalu.
Ketua Polis Daerah Muar, Asisten Komisioner Raiz Mukhliz Azman Aziz, berkata mangsa menekan satu pautan yang menghubungkannya dengan kumpulan perniagaan dalam aplikasi WhatsApp.
Beliau berkata, mangsa kemudian diberikan penerangan oleh seorang ahli kumpulan itu berhubung cara untuk melabur, jumlah modal dan keuntungan bakal diperoleh.
“Mangsa dijanjikan keuntungan 200 peratus daripada modal dilaburkan dalam tempoh tiga bulan.
“Disebabkan tertarik dengan tawaran dan pulangan dijanjikan, mangsa melakukan 14 transaksi dalam lima akaun berbeza sejak 25 Januari hingga 25 April lalu berjumlah RM186,800,” katanya dalam kenyataan hari ini.
Raiz Mukhliz berkata, mangsa juga diberikan satu pautan laman web untuk menyemak keuntungan diperolehnya dicatatkan iaitu RM446,786.
Bagaimanapun, katanya, bagi menebus pulangan itu, mangsa diminta membuat bayaran berjumlah RM22,339.
“Mangsa mula curiga dan cuba menghubungi individu terbabit, namun gagal. Wang simpanan mangsa sejak bertahun-tahun juga hilang begitu saja.
“Laporan polis kemudian dibuat di Balai Polis Muar semalam dan kes disiasat mengikut Seksyen 420 Kanun Keseksaan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/sindiket-along-sasar-pekerja-malaysia-di-singapura-tumpas/,Sindiket along sasar pekerja Malaysia di Singapura tumpas,JENAYAH,"08 May 2025, 09:30AM","JOHOR BAHRU: Sindiket pinjaman wang tanpa lesen atau ‘along’ yang menyasarkan rakyat Malaysia bekerja di Singapura, tumpas selepas empat ahli sindiketnya ditahan dalam beberapa serbuan di sekitar bandar raya ini.
Ketua Polis Johor, Datuk M Kumar berkata, dalam operasi dijalankan Bahagian Bahagian D7, Jabatan Siasatan Jenayah Ibu Pejabat Polis Daerah (IPD) Johor Bahru Selatan pada 17 April lalu, polis menahan tiga lelaki tempatan berusia 30 hingga 34 tahun dan seorang wanita berumur 27 tahun.
“Siasatan awal mendapati kumpulan itu dibayar antara RM100 hingga RM350 bagi melakukan perbuatan khianat seperti menyimbah cat, mengunci pintu rumah dan mengugut mangsa yang gagal membayar pinjaman.
“Turut dirampas dalam operasi berkenaan ialah sebuah kereta, empat telefon bimbit, tong cat, pisau kecil, rantai kunci bersama anak kunci, helaian butiran mangsa dan peralatan menulis untuk nota ugutan,” katanya dalam kenyataan, di sini, hari ini.
Mengulas lanjut, Kumar berkata, kesemua suspek turut didapati positif methamphetamine.
“Sindiket menyasarkan rakyat Malaysia yang bekerja di Singapura dengan menawarkan pinjaman menerusi media sosial seperti Facebook dan TikTok.
“Pinjaman dimasukkan terus ke akaun bank peminjam tanpa perjanjian rasmi dan dikenakan faedah antara 20 hingga 50 peratus. Urusan transaksi dilakukan melalui akaun berdaftar di Singapura,” katanya.
Beliau berkata, polis percaya dengan penangkapan ini, sembilan kes berjaya diselesaikan – enam di Johor (termasuk Johor Bahru Selatan, Johor Bahru Utara, Kluang dan Seri Alam) serta tiga di Pahang.
“Kes disiasat mengikut Seksyen 427 Kanun Keseksaan (untuk dakwaan khianat), Seksyen 29B Akta Pemberi Pinjam Wang 1951 (bagi kesalahan gangguan terhadap peminjam) dan Seksyen 15(1)(a) Akta Dadah Berbahaya 1952 (bagi dakwaan penggunaan dadah).
“Pertuduhan dijadualkan berlangsung di Mahkamah Majistret Batu Pahat hari ini,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/polis-rampas-dadah-bernilai-rm4-6-juta-daripada-pasangan-kekasih/,Polis rampas dadah bernilai RM4.6 juta daripada pasangan kekasih,JENAYAH,"08 May 2025, 11:39AM","IPOH: Penahanan sepasang kekasih dengan seorang daripadanya warga Vietnam membawa kepada rampasan dadah dianggarkan bernilai RM4.6 juta menerusi tiga serbuan di sekitar daerah Manjung.
Ketua Polis Perak, Datuk Noor Hisam Nordin berkata, penahanan pasangan kekasih berusia 28 dan 24 tahun itu dibuat di sebuah rumah di kawasan Simpang Tiga, Sitiawan di Manjung jam 7.30 malam, Isnin lalu.
Menurutnya, serbuan menemukan dadah dalam bentuk serbuk jenis MDMA seberat 15.3 kilogram (kg) dan 0.23kg dadah jenis sama di sebuah motosikal yang berada depan rumah berkenaan.
Katanya, susulan penahanan suspek lelaki berusia 28 tahun dan warga Vietnam yang juga teman wanitanya berusia 24 tahun, polis menjalankan serbuan kedua di sebuah pangsapuri di Taman Sejati, Sitiawan.
Menurutnya, menerusi serbuan kedua pada jam 8.55 malam hari yang sama itu, polis berjaya menahan seorang lelaki berumur 50 tahun serta merampas serbuk ketamin dan pil Eramin 5 masing-masing seberat 0.11 gram (g) dan 13g.
Noor Hisam berkata, serbuan ketiga dijalankan jam 7.19 pagi pada 6 Mei lalu di sebuah rumah di Desa Manjung Raya yang dipercayai digunakan sebagai tempat pembungkusan dan stor penyimpanan dadah dengan dipandu arah ketiga-tiga suspek.
Beliau berkata, pemeriksaan menjumpai serta merampas 11.4kg dadah jenis MDMA dan 299g ketamin yang kedua-duanya dalam bentuk serbuk, selain turut merampas peralatan yang digunakan bagi pembungkusan dadah berkenaan serta wang tunai RM970.
“Jumlah keseluruhan rampasan dadah bagi kes ini adalah 27kg serbuk dadah MDMA; 413g serbuk dadah ketamin; dan 50 biji atau 13g pil Eramin 5, dengan nilai keseluruhan dadah yang dirampas dianggarkan RM4,595,272,” katanya dalam sidang media di perkarangan IPK Perak, di sini hari ini.
Menurutnya, siasatan mendapati sindiket itu mula aktif mengedar dadah sejak Mac 2025 untuk kawasan tempatan dengan jumlah dadah yang dirampas boleh menampung permintaan 90,516 penagih.
Beliau berkata, ujian saringan awal air kencing terhadap ketiga-tiga suspek yang juga penganggur itu mendapati mereka positif dadah jenis Benzodiazepine @ Erimin 5 dan mempunyai rekod kesalahan lampau kes jenayah serta dadah.
Menurutnya, kes disiasat mengikut Seksyen 39B Akta Dadah Berbahaya 1952, dengan ketiga-tiga suspek ditahan reman tujuh hari bermula Selasa hingga Isnin depan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/hubungan-singkat-di-whatsapp-tiktok-tingkat-kes-jenayah-seksual-kp-perlis/,"Hubungan singkat di WhatsApp, TikTok tingkat kes jenayah seksual – KP Perlis",JENAYAH,"08 May 2025, 04:16PM","KANGAR: Hubungan singkat yang terjalin menerusi aplikasi media sosial seperti WhatsApp, TikTok, Telegram dan Facebook dilihat banyak membawa kepada peningkatan jenayah seksual dalam kalangan kanak-kanak serta remaja di Perlis.
Malah, berdasarkan rekod Polis Diraja Malaysia (PDRM) Perlis, berlaku peningkatan 31 peratus kes yang mana 51 kes jenayah seksual direkodkan pada tahun lalu berbanding 39 kes pada 2023.
Ketua Polis Perlis, Datuk Muhammad Abdul Halim berkata, kebanyakan jenayah seksual yang berlaku dalam kalangan pelajar adalah membabitkan hubungan suka sama suka antara suspek dan mangsa.
“Dalam hal ini, 98 peratus kes yang dilaporkan membabitkan hubungan suka sama suka antara suspek dan mangsa yang masih di bawah usia, termasuk ada kes membabitkan murid dan pelajar perempuan berusia 12 hingga 16 tahun sehingga hamil serta melahirkan anak.
“Punca utama adalah salah guna media sosial untuk berkenalan dan membina hubungan yang akhirnya membawa kepada salah laku jenayah seksual,” katanya.
Beliau berkata demikian kepada media selepas merasmikan Majlis Penutup Program ‘Crime Awareness Day’ Peringkat Negeri Perlis Bersama Ketua Polis Perlis Tahun 2025 di Sekolah Menengah Kebangsaan (SMK) Syed Hussein, di sini, semalam.
Katanya, peningkatan kes itu membuktikan keperluan mendesak untuk meningkatkan kesedaran murid supaya tidak mudah menjadi mangsa atau pelaku jenayah dan semua pihak tidak boleh mengambil mudah dengan keadaan yang berlaku.
Dalam perkembangan lain, kerjasama pentadbiran sekolah dan pegawai perhubungan sekolah dalam kalangan anggota polis di negeri itu membolehkan kadar kes buli dalam kalangan murid sekolah menurun kepada enam kes pada 2024.
“Ini berbanding sembilan kes pada 2023 membabitkan kes seperti pergaduhan, pemerasan dan khianat akibat perselisihan faham,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/polis-tumpaskan-3-sindiket-rampas-dadah-rm16-01-juta/,"Polis tumpaskan 3 sindiket, rampas dadah RM16.01 juta",JENAYAH,"08 May 2025, 04:55PM","KUALA LUMPUR: Polis berjaya menumpaskan tiga sindiket pengedaran dadah di sekitar Lembah Klang yang menyembunyikan syabu seberat 205 kilogram (kg) dalam dua kenderaan, sebelum dipasarkan.
Ketiga-tiga sindiket itu ditumpaskan hasil tiga operasi berasingan dijalankan Jabatan Siasatan jenayah Narkotik (JSJN) Bukit Aman dan Kuala Lumpur pada 29 April lalu, selain Isnin dan Selasa lalu.
Ketua Polis Kuala Lumpur, Datuk Rusdi Mohd Isa, berkata selain menyembunyikan dadah dalam kereta, sindiket turut menjadikan lot kedai dan unit kondominium sebagai tempat menyimpan dadah yang secara keseluruhan bernilai RM16.01 juta.
“Dalam operasi sama di sekitar Lembah Klang ini, polis berjaya menahan lima lelaki termasuk seorang warga asing hasil risikan serta maklumat awam,” katanya pada sidang media di Ibu Pejabat Polis Kontinjen (IPK) Kuala Lumpur, di sini, hari ini.
Mengulas serbuan itu, katanya sindiket pertama dikesan beroperasi di sekitar Ampang dengan dua lelaki termasuk seorang warga Filipina diberkas susulan serbuan pada 29 April lalu.
“Pemeriksaan terhadap sebuah kereta dinaiki suspek di Jalan Memanda 1 di Ampang Jaya, menemukan 56 bungkusan syabu seberat 58.42kg.
“Siasatan lanjut membawa satu lagi serbuan ke atas kereta yang menyimpan 146.76kg syabu di Jalan Madrasah di Taman Melati, menjadikan keseluruhan rampasan sebanyak 205kg dengan nilai RM6.56 juta.
“Sindiket dipercayai menerima bekalan dari Kelantan sebelum disimpan dalam kenderaan dan diedarkan sekitar Lembah Klang.
“Ini dipercayai kali pertama mereka beroperasi di sini (Kuala Lumpur) dan kedua-dua suspek direman 10 hari bermula 30 April hingga 9 Mei ini,” katanya.
Dalam serbuan kedua pada Isnin lalu pula, Rusdi berkata seorang lelaki berusia 45 tahun ditahan bersama 1.86 gram syabu.
“Suspek kemudian membawa polis ke sebuah lot kedai di pusat beli-belah di Jalan Imbi yang dijadikan stor dadah.
“Pemeriksaan lanjut menemukan 221kg syabu dianggarkan bernilai RM7.07 juta. Sindiket ini dipercayai aktif sejak Februari dan menyimpan dadah di lokasi tumpuan awam bagi mengaburi pihak berkuasa.
“Suspek yang mempunyai lima rekod jenayah lampau dan positif dadah methamphetamine itu direman enam hari hingga 11 Mei,” katanya.
Serbuan ketiga yang dijalankan 6 Mei lalu pula membawa kepada penangkapan dua lelaki berusia 23 dan 33 tahun di sebuah kondominium mewah di Taman Mastiara, di mana polis menemui pelbagai jenis dadah seperti ketamin, pil dan serbuk ecstasy serta Erimin Five dengan jumlah keseluruhan rampasan lebih 17kg bernilai RM2.38 juta.
“Turut disita wang tunai RM320,250 dan dua kenderaan. Sindiket dipercayai menggunakan kondominium mewah sebagai lokasi memproses dan menyimpan dadah,” katanya.
Semua rampasan dalam ketiga-tiga kes ini boleh menampung penggunaan seramai 3.2 juta penagih dan siasatan dilakukan mengikut Seksyen 39B Akta Dadah Berbahaya 1952.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/reman-peniaga-kosmetik-miliki-sekilogram-dadah-dilanjutkan-seminggu-lagi/,Reman peniaga kosmetik miliki sekilogram dadah dilanjutkan seminggu lagi,JENAYAH,"05 May 2025, 02:16PM","Oleh: Mohd Ishak Abdillah Ngah
KUALA TERENGGANU: Reman peniaga kosmetik yang juga pempengaruh kerana ditahan memiliki syabu seberat 1.02 kilogram (kg) dilanjutkan seminggu lagi.
Siang tadi, suspek yang berusia 35 tahun itu sekali lagi dibawa ke Mahkamah Kuala Terengganu oleh polis bagi mendapatkan perintah reman.
Hakim Mahkamah Sesyen, Mohd Zul Zakiqudin Zulkifli membenarkan reman ke atas suspek dilanjutkan tujuh hari bermula hari ini sehingga Isnin depan bagi membantu siasatan mengikut Seksyen 39B Akta Dadah Berbahaya 1952 yang memperuntukkan hukuman gantung sampai mati atau penjara seumur hidup dan tidak kurang 12 sebatan, jika sabit kesalahan.
28 April lalu, suspek ditahan memiliki dadah jenis syabu seberat 1.02kg bernilai RM32,000.
Polis Terengganu turut menyita tiga kereta, wang tunai serta pelbagai barangan kemas bernilai RM981,500 yang disyaki hasil daripada kegiatan pengedaran dadah.
Suspek ditahan dalam serbuan di sebuah premis tidak beroperasi di Kampung Paya Keladi di sini, kira-kira 8.40 malam.
Siasatan mendapati suspek tidak mempunyai rekod jenayah lampau.
Bagaimanapun, ujian air kencing mendapati suspek positif dadah jenis Nimetazepam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/polis-pahang-rampas-dadah-bernilai-rm84-7-juta-dari-januari-april-tahun-ini/,Polis Pahang rampas dadah bernilai RM84.7 juta dari Januari-April tahun ini,JENAYAH,"05 May 2025, 02:31PM","KUANTAN: Jabatan Siasatan Jenayah Narkotik (JSJN) Pahang merampas pelbagai jenis dadah dengan nilai keseluruhan RM84.7 juta bagi tempoh dari Januari hingga April lalu.
Ketua Polis Pahang, Datuk Seri Yahaya Othman berkata, jumlah itu meningkat kira-kira 10 kali ganda berbanding tempoh sama tahun lalu.
Katanya, 4,261 kes dengan tangkapan 4,839 individu direkodkan, Januari hingga April lalu berbanding 4,362 kes dengan 4,810 tangkapan bagi tempoh sama tahun lalu.
“Sebanyak 4,180 kertas siasatan dibuka dan 3,753 kes berjaya diselesaikan bersamaan 90 peratus sepanjang tempoh Januari hingga April lalu,” katanya pada Perhimpunan Bulanan Polis di Ibu Pejabat Polis Kontinjen Pahang, di sini hari ini.
Dalam pada itu, bagi Jabatan Siasatan Jenayah Komersial Pahang, 817 kertas siasatan dibuka setakat ini, membabitkan kerugian berjumlah RM26.3 juta.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/perairan-terengganu-jadi-lokasi-transit-sindiket-dadah-antarabangsa/,Perairan Terengganu jadi lokasi transit sindiket dadah antarabangsa,JENAYAH,"05 May 2025, 02:50PM","Oleh: Mohd Ishak Abdillah Ngah
SETIU: Polis Diraja Malaysia (PDRM) berjaya menumpaskan sindiket pengedaran dadah antarabangsa di perairan Terengganu bernilai RM25 juta dalam dua serbuan berasingan yang dilakukan di Sungai Setiu, pada 23 April lalu.
Pemangku Pengarah Jabatan Siasatan Jenayah Narkotik PDRM, Deputi Komisioner Mat Zani @ Mohd Salahuddin Che Ali berkata, sindiket itu menyeludup dadah dari negara jiran dan menjadikan Malaysia sebagai transit sebelum dadah tersebut dihantar ke luar negara.
Dadah yang dirampas disahkan jenis methamphetamine seberat 479.27 kilogram (kg) dan heroin 109.89 kg.
Dua lelaki tempatan berusia 32 dan 39 tahun yang dipercayai anggota sindiket tersebut berjaya dicekup.
Sindiket tersebut dipercayai mula aktif sejak awal Mac dengan menggunakan modus operandi menyewa bot memancing dengan harga RM4,800 bagi pakej tiga hari dua malam untuk transit dadah ke negara ini sebelum dihantar ke Australia.
“Serbuan pertama dilakukan kira-kira pukul 9 malam dan telah menahan seorang lelaki berumur 32 tahun di kawasan tebing sungai Setiu, yang sedang memunggah beg-beg dari dalam bot ke tebing sungai. Hasil pemeriksaan telah menjumpai 29 beg pelbagai warna yang berisi dadah jenis methamphetamine seberat 479.27 kg dan ketulan heroine ‘base’ seberat 109.89 kg.
“Manakala serbuan kedua pada hari yang sama kira-kira pukul 10 malam pula seorang lagi suspek ditahan di tepi Pulau Tok Bilal pada jarak kira-kira 500 meter dari tempat serbuan pertama bersama sebuah beg galas yang berisi dadah jenis methamphetamine seberat 1.02 kg di dalam sebuah bot fiber,” katanya pada sidang media di Ibu Pejabat Polis Daerah Setiu di sini hari ini.
Jelas beliau, ujian saringan air kencing yang dilakukan ke atas kesemua suspek didapati negatif.
Bagaimanapun, hasil siasatan lanjut mendapati suspek pertama mempunyai dua rekod lampau termasuk satu berkaitan narkotik.
Polis menyita beberapa harta milik sindiket di bawah Akta Dadah Berbahaya (Pelucuthakan Harta) 1988 bernilai RM46,000 membabitkan tiga kenderaan iaitu Toyota Vios, Honda Civic dan sebuah motosikal Honda EX5, dua barangan kemas, serta sebuah helmet mewah dan wang tunai RM1,631,” katanya.
Kesemua suspek direman selama 14 hari bermula 24 April hingga 7 Mei ini dan kes disiasat di bawah Seksyen 39B Akta Dadah Berbahaya 1952.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/pemandu-trak-pikap-sengaja-langgar-palang-parkir-sedang-dikesan/,Pemandu trak pikap sengaja langgar palang parkir sedang dikesan,JENAYAH,"05 May 2025, 05:06PM","KANGAR: Polis sedang mengesan pemandu trak pikap yang sengaja melanggar hingga rosak tiga mesin palang automatik parkir berbayar di Jalan Seruling dan Jalan Market Kangar di sini, hari ini.
Ketua Polis Daerah Kangar, Asisten Komisioner Yusharifuddin Mohd Yusop berkata, pihaknya menerima laporan daripada seorang juruteknik syarikat pengendali parkir berbayar di kawasan itu sekitar jam 11.51 pagi.
Katanya, pengadu memaklumkan mesin palang automatik yang sedang diuji itu dirosakkan oleh individu tidak dikenali.
“Kejadian dipercayai berlaku sekitar jam 8.50 pagi dan polis sedang menjalankan siasatan bagi mengesan pelaku,” katanya dalam satu kenyataan kepada media hari ini.
Katanya, kes disiasat mengikut Seksyen 427 Kanun Keseksaan kerana khianat.
Terdahulu tular di media sosial menerusi rakaman kamera litar tertutup (CCTV) di kawasan kejadian memaparkan sebuah trak pikap sengaja melanggar mesin palang automatik di sekitar Jalan Seruling dan Jalan Market Kangar.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/geng-along-jep-diberkas-polis/,Geng Along Jep diberkas polis,JENAYAH,"05 May 2025, 08:24PM","KLANG: Empat penjenayah yang disyaki terbabit dalam kegiatan curi kenderaan jenama tempatan untuk kegunaan harian diberkas secara berasingan di sekitar daerah Klang Selatan di sini, bulan lalu.
Timbalan Ketua Polis Selangor, Deputi Komisioner Mohd Zaini Abu Hassan berkata, kumpulan penjenayah ini dikenali sebagai Geng Along Jep ditangkap pada 10 hingga 30 April lalu.
Jelasnya,kesemua suspek adalah lelaki warga tempatan secara berasingan, berusia 25 hingga 40 tahun ditangkap di beberapa lokasi di daerah itu.
“Kereta disasarkan suspek ini bukan kereta mewah sebaliknya kereta lama jenama tempatan seperti Perodua, Proton dan sebagainya.
“Suspek mencuri kenderaan ini untuk kegunaan harian, bukan untuk dijual. Lepas guna kenderaan itu ditinggalkan dan curi kenderaan lain.
“Modus operandi suspek adalah mengambil peluang atas kelalaian dan kecuaian orang awam yang meninggalkan kenderaan dengan kunci serta enjin tidak dimatikan dan biasanya pemilik masuk ke kedai beli barang atau di tepi jalan,” katanya dalam sidang media di Ibu Pejabat Polis Daerah Klang Selatan, hari ini.
Tambahnya, polis turut merampas enam kereta termasuk satu rangka kereta serta enam pelbagai jenis motosikal serta satu rangka motosikal dalam modus operandi berkenaan.
Beliau berkata, siasatan mendapati kumpulan itu bergerak aktif pada penghujung tahun lalu sehingga tarikh tangkap.
“Dengan tangkapan empat suspek ini, polis berjaya menyelesaikan lapan kes curi motosikal dan sembilan kes curi kereta.”
“Semua suspek mempunyai pelbagai rekod jenayah dan dadah termasuk salah seorang mempunyai 30 rekod jenayah dan dadah,” katanya dan memaklumkan keempat-empat suspek itu positif dadah jenis methamphetamine ketika ditahan.
Mohd Zaini berkata, kes ini diserahkan kepada IPD Klang Utara dan kes disiasat mengikut Seksyen 379A Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/kes-bunuh-di-semenyih-mangsa-disahkan-lemas/,"Kes bunuh di Semenyih, mangsa disahkan lemas",JENAYAH,"05 May 2025, 09:08PM","KLANG: Polis mengesahkan kematian seorang wanita dan anak saudaranya yang dipercayai dibunuh dalam sebuah rumah di Semenyih, April lalu disebabkan kelemasan akibat beg plastik atau plastic bag suffocation.
Timbalan Ketua Polis Selangor, Deputi Komisioner Mohd Zaini Abu Hassan bagaimanapun berkata, maklumat itu diperoleh selepas menerima laporan bedah siasat Jabatan Forensik hospital yang dijalankan ke atas mayat dua mangsa berkenaan.
“Hasil bedah siasat mendapati, mangsa yang meninggal dunia dalam rumah itu disebabkan sesak nafas (plastic bag suffocation).
“Tiada tangkapan setakat ini. Kes masih dalam siasatan mengikut Seksyen 302 Kanun Keseksaan,” katanya dalam sidang media di Ibu Pejabat Polis Daerah (IPD) Klang Selatan hari ini.
Pada 26 April lalu, media melaporkan dua bersaudara ditemukan maut di sebuah rumah di Semenyih, dipercayai dibunuh.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/16-warga-asing-ditahan-di-markas-pelacuran-dalam-talian/,16 warga asing ditahan di ‘markas’ pelacuran dalam talian,JENAYAH,"05 May 2025, 09:58PM","KUALA LUMPUR: Seramai 16 individu warga asing ditahan dalam operasi khas ke atas premis tanpa nama yang dipercayai menawarkan khidmat pelacuran di ibu negara dan Selangor.
Timbalan Ketua Pengarah (Pengurusan) Imigresen, Ismail Mokhtar berkata, operasi dijalankan jam 7.15 malam semalam di Pandan Perdana dan Seri Kembangan dan ianya adalah hasil risikan selama dua minggu berserta maklumat awam.
“Kami berjaya menahan dua lelaki warga tempatan dipercayai penjaga premis, serta 14 warga asing.
“Antaranya, dua lelaki dan tujuh perempuan warga Vietnam, empat perempuan warga Indonesia, dan seorang perempuan warga Laos,” katanya dalam kenyataan, hari ini.
Ismail berkata, semua yang ditahan berusia antara 19 hingga 61 tahun.
“Modus operandi yang digunakan adalah menawarkan perkhidmatan pelacuran wanita warga asing melalui iklan di media sosial.
“Caj yang dikenakan oleh mereka adalah antara RM250 hingga RM1,200 bagi setiap perkhidmatan seks, dan bayaran dibuat secara tunai atau dalam talian,” katanya.
Katanya, antara barangan yang dirampas dalam operasi berkenaan adalah 19 unit telefon bimbit, beberapa naskhah pasport Laos dan Vietnam, buku rekod kerja, serta buku urus niaga.
“Siasatan awal mendapati sebahagian daripada mereka tidak memiliki sebarang dokumen sah, manakala dua warga Vietnam tinggal melebihi tempoh yang dibenarkan.
“Semua yang ditahan disiasat mengikut Akta Imigresen 1959/63 dan Peraturan-Peraturan Imigresen 1963, dan dihantar ke Depot Imigresen Putrajaya untuk tindakan lanjut,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/panik-dituduh-terbabit-kes-jenayah-wanita-rugi-hampir-rm500000/,"Panik dituduh terbabit kes jenayah, wanita rugi hampir RM500,000",JENAYAH,"06 May 2025, 07:33AM","NIBONG TEBAL: Akibat panik dituduh terbabit kes jenayah, seorang pekerja wanita di sebuah syarikat swasta kerugian RM489,550 akibat diperdaya sindiket penipuan dalam talian.
Ketua Polis Daerah Seberang Perai Selatan, Superintendan Jay January Siowou berkata, kejadian bermula 17 Februari lalu apabila mangsa berusia 39 tahun menerima panggilan telefon daripada seorang individu kononnya pegawai polis.
“Suspek mendakwa wanita itu terbabit satu kes jenayah dan perlu membuat bayaran bagi menyelesaikan siasatan terhadapnya.
“Malah, mangsa juga diugut supaya tidak menceritakan perkara itu kepada orang lain.
“Disebabkan panik, mangsa telah membuat pemindahan wang melalui 47 transaksi dalam talian ke 13 akaun bank berbeza membabtikan jumlah RM256,550.
“Selain itu, mangsa membuat 12 transaksi deposit wang tunai (CDM) ke dalam empat akaun berbeza sebanyak RM233,000. Secara keseluruhan, mangsa telah memasukkan wang berjumlah RM489,550,” katanya dalam satu kenyataan, hari ini.
Beliau berkata, mangsa hanya menyedari diri ditipu selepas memaklumkan kejadian itu kepada adik lelakinya.
“Susulan itu, mangsa tampil membuat laporan di Balai Polis Sungai Bakap, di sini, semalam,” katanya sambil memaklumkan kes disiasat mengikut Seksyen 420 Kanun Keseksaan.
Beliau sekali gus mengingatkan orang ramai supaya sentiasa berwaspada dengan panggilan telefon daripada individu tidak dikenali dan mendakwa diri mereka adalah pegawai polis, pegawai mahkamah atau dari mana-mana agensi penguat kuasa
“Pihak polis tidak akan meminta sebarang bayaran atau transaksi kewangan, melalui panggilan telefon untuk menyelesaikan sesuatu siasatan.
“Jika menerima sebarang panggilan mencurigakan, orang ramai dinasihatkan tidak panik. Sebaliknya, buat semakan dengan pihak polis atau hubungi National Scam Response Centre (NRSC) melalui talian 997,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/polis-buru-2-lelaki-bertopeng-pecah-rumah-curi-kereta-mewah/,"Polis buru 2 lelaki bertopeng pecah rumah, curi kereta mewah",JENAYAH,"06 May 2025, 02:04PM","MUAR: Polis sedang memburu dua lelaki bertopeng yang memecah masuk sebuah rumah dan melarikan barangan berharta serta sebuah kenderaan mewah berjumlah lebih RM200,000 di Bakri, di sini.
Dalam kejadian Jumaat lalu, rakaman video kamera litar tertutup (CCTV) menunjukkan suspek yang mengenakan pakaian serba hitam dan dilihat keluar dari rumah di taman perumahan menggunakan kenderaan pelbagai guna (MPV) jenis Lexus milik lelaki berusia 38 tahun.
Ketua Polis Daerah Muar, Asisten Komisioner Raiz Mukhliz Azman Aziz, berkata siasatan awal polis mendapati kejadian yang berlaku pada jam 9 malam itu menyebabkan mangsa kerugian RM230,000.
Insiden itu berlaku ketika mangsa berada di tempat kerja sebelum menerima panggilan telefon daripada jirannya mendengar bunyi yang mencurigakan di rumahnya.
“Mangsa bergegas pulang dan apabila tiba, mendapati rumahnya dipecah masuk penjenayah, manakala MPV miliknya turut hilang.
“Suspek yang memecah masuk rumah mangsa turut melarikan wang tunai miliknya,” katanya dalam kenyataan, semalam.
Jelasnya, kes disiasat mengikut Seksyen 457 dan 379A Kanun Keseksaan.
“Setakat ini, belum ada tangkapan dan usaha memburu mereka sedang giat dijalankan,” katanya.
Beliau meminta orang ramai yang mempunyai maklumat berkaitan kejadian itu menghubungi balai polis berhampiran atau Hotline Ibu Pejabat Polis Daerah (IPD) Muar di talian 06-9564800.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/sindiket-curi-kenderaan-tumpas-3-penjenayah-mati-ditembak-polis/,"Sindiket curi kenderaan tumpas, 3 penjenayah mati ditembak polis",JENAYAH,"06 May 2025, 04:45PM","ALOR SETAR: Tiga lelaki disyaki anggota sindiket curi kenderaan pacuan empat roda maut ditembak dalam insiden berbalas tembakan dengan polis di sebuah inap desa di Taman Sejahtera, Sik, pada 1 Mei lalu.
Serbuan jam 2.30 pagi itu dijalankan sepasukan pegawai dan anggota Jabatan Siasatan Jenayah (JSJ) Bukit Aman bersama JSJ Kontinjen Kedah dan Melaka, susulan risikan khas Bahagian D4 mengenai penglibatan kumpulan berkenaan dalam lebih 70 kes kecurian sejak tahun 2023.
Ketiga-tiga suspek tempatan berusia antara 35 hingga 37 tahun dikesan bersembunyi di premis berkenaan sebelum bertindak melepaskan beberapa das tembakan ke arah pasukan polis, memaksa pihak berkuasa melepaskan tembakan balas sebagai langkah mempertahankan diri.
Pengarah JSJ Bukit Aman, Datuk Seri Mohd Shuhaily Mohd Zain berkata, dua suspek maut di bilik tidur utama selepas melepaskan tembakan, manakala seorang lagi menyerang anggota polis menggunakan parang sejurus keluar dari sebuah bilik di bahagian belakang rumah.
“Seorang anggota polis cedera akibat terkena libasan parang pada vest kalis peluru, memaksa tindakan tegas diambil terhadap suspek,” katanya pada sidang media di Ibu Pejabat Polis Kontinjen (IPK) Kedah, hari ini.
Tambahnya, semakan mendapati suspek berusia 36 tahun memiliki 54 rekod jenayah dan dadah, manakala suspek kedua berusia 37 tahun mempunyai 51 rekod lampau berkaitan kesalahan sama. Suspek ketiga pula, berusia 35 tahun, mempunyai dua rekod jenayah dan lima kes berkaitan dadah.
Menurut beliau, pemeriksaan ke atas kenderaan jenis Honda CR-V yang digunakan suspek, dilaporkan dicuri di Petaling Jaya pada 26 April lalu.
Polis turut menemui 26 pasang nombor pendaftaran palsu, tujuh kad Touch ‘n Go, dua alatan pembuka tayar serta pelbagai peralatan dipercayai digunakan untuk kegiatan mencuri kenderaan.
Katanya, sindiket itu disyaki terbabit dalam sekurang-kurangnya 73 kes kecurian kenderaan pacuan empat roda sejak 2023, termasuk 18 kes di Melaka antara Januari hingga April tahun ini.
Kumpulan itu turut dikesan aktif menjalankan jenayah serupa di Selangor, Pahang dan Perak.
Susulan itu, polis membuka siasatan mengikut Seksyen 307 Kanun Keseksaan kerana cubaan membunuh serta Seksyen 3 Akta Senjata Api (Penalti Lebih Berat) kerana melepaskan tembakan ketika melakukan kesalahan berjadual.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/4-lelaki-ditahan-sindiket-edar-dadah-ke-luar-negara-dilumpuhkan/,"4 lelaki ditahan, sindiket edar dadah ke luar negara dilumpuhkan",JENAYAH,"03 May 2025, 02:15PM","MELAKA: Sindiket pengedaran dadah yang menyasarkan pasaran antarabangsa tumpas susulan penahanan empat lelaki di sebuah kediaman di Krubong, di sini, akhir bulan lalu.
Ketua Polis Daerah Melaka Tengah, Asisten Komisioner Christopher Patit berkata, serbuan dilakukan pada jam 11.30 malam, 30 April lalu, hasil risikan dan pemantauan yang dijalankan sejak awal tahun ini.
“Keempat-empat suspek lelaki tempatan yang ditahan itu berusia 19 hingga 50 tahun dan pemeriksaan lanjut menemukan dadah syabu seberat 10,000 gram dianggarkan bernilai RM320,000.
“Polis turut menyita harta milik semua individu yang ditahan dianggarkan bernilai RM59,000 meliputi sebuah kereta Honda City, tiga motosikal jenis Yamaha 150, SYM Jet X dan Honda EX5,” katanya dalam kenyataan.
Menurutnya, nilai keseluruhan rampasan dadah dan sitaan kenderaan dianggarkan berjumlah RM379,000.
“Semua dadah yang dirampas ini dipercayai untuk pasaran luar negara yang boleh digunakan seramai 33,333 orang penagih,” katanya lagi.
“Hasil ujian saringan awal air kencing ke atas semua individu ditahan bebas daripada sebarang penyalahgunaan dadah, manakala seorang daripada mereka didapati memiliki dua rekod lampau dadah berkait Seksyen 39B Akta Dadah Berbahaya (ADB) 1952 dan Seksyen 6(1) Langkah-Langkah Pencegahan Khas 1985,” katanya.
Tambahnya, semua suspek direman tujuh hari bermula semalam hingga 8 Mei ini bagi membantu siasatan mengikut Seksyen 39B ADB 1952.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/rugi-rm181000-selepas-diperdaya-dua-sindiket-phone-scam/,"Rugi RM181,000 selepas diperdaya dua sindiket ‘phone scam’",JENAYAH,"03 May 2025, 03:04PM","PONTIAN: Seorang guru kerugian RM181,000 selepas menjadi mangsa sindiket penipuan dalam talian atau ‘phone scam’, yang menyamar sebagai wakil syarikat insurans dan anggota polis.
Ketua Polis Daerah Pontian, Superintendan Mohammad Shofee Tayib, berkata wanita berusia 44 tahun itu menerima panggilan daripada individu tidak dikenali yang mendakwa mewakili sebuah syarikat insurans pada awal Januari lalu.
“Suspek memaklumkan kononnya nama mangsa digunakan dalam satu tuntutan palsu di sebuah hospital swasta di Ampang, menyebabkan mangsa terkejut dan panik.
“Mangsa kemudian dihubungi seorang lagi suspek yang menyamar sebagai anggota polis dan mendakwa terdapat 17 kes jenayah dikaitkan dengan mangsa, termasuk pembabitan dalam sindiket pengubahan wang haram.
“Mangsa yang panik dan ketakutan kemudiannya diarahkan membuat beberapa pembayaran, kononnya bagi menyelesaikan kes berkenaan.
“Akibat ketakutan dan terpedaya dengan penipuan dua suspek itu, mangsa akhirnya telah membuat tujuh transaksi ke dalam akaun yang diberikan suspek, dengan jumlah keseluruhan RM181,000 pada Januari lalu,” katanya dalam kenyataan, di sini, hari ini.
Mengulas lanjut, Mohammad Shofee, mangsa kemudian mulai berasa curiga apatah lagi apabila terbaca berita mengenai penipuan menggunakan modus operandi hampir sama.
“Mangsa kemudian memaklumkan suaminya sebelum mereka membuat semakan maklumat. Akhirnya mangsa menyedari tertipu sebelum membuat laporan polis, Jumaat lalu,” katanya.
Kes disiasat mengikut Seksyen 420 Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/kertas-siasatan-pelakon-pukul-kekasih-dirujuk-dpp/,Kertas siasatan pelakon pukul kekasih dirujuk DPP,JENAYAH,"03 May 2025, 03:12PM","PETALING JAYA: Kertas siasatan membabitkan kes seorang pelakon lelaki memukul teman wanita hingga cedera di Ara Damansara, diserahkan kepada pejabat Timbalan Pendakwa Raya (DPP).
Ketua Polis Daerah Petaling Jaya, Asisten Komisioner Shahrulnizam Ja’afar berkata pihak polis sedang menunggu arahan untuk tindakan selanjutnya.
“Kertas siasatan sudah dirujuk (kepada) DPP dan (kita sedang) tunggu arahan (selanjutnya),” katanya ketika dihubungi hari ini.
Terdahulu, Ketua Polis Selangor, Datuk Hussein Omar Khan berkata pihaknya menerima laporan yang dibuat oleh teman wanita pelakon berkenaan pada 7 April lalu.
Teman wanita pelakon tersebut mendakwa suspek telah memukulnya di bahagian muka dan badan dengan menggunakan tangan.
“Siasatan dijalankan mengikut Seksyen 323 Kanun Keseksaan dan pihak polis masih dalam proses melengkapkan siasatan.
“Siasatan mendapati, mangsa pernah buat laporan polis pada tahun lalu atas kejadian sama oleh suspek sama tapi aduan itu ditarik balik oleh mangsa sendiri,” katanya.
Sebelum ini, pelakon lelaki bertubuh sasa didakwa memukul seorang wanita sehingga mengalami kecederaan dalam kejadian yang berlaku di sebuah kondominium.
Perkara itu tular selepas mangsa melakukan pendedahan di media sosialnya mengatakan dia pernah dicekik oleh aktor berusia 30-an terbabit sewaktu menjadi kekasihnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/siasatan-kes-pempengaruh-wanita-dicakar-isteri-bekas-suami-sedang-dilengkapkan/,Siasatan kes pempengaruh wanita dicakar isteri bekas suami sedang dilengkapkan,JENAYAH,"03 May 2025, 03:31PM","AMPANG JAYA: Kertas siasatan berhubung pertengkaran membabitkan pempengaruh wanita dengan isteri baru bekas suaminya di Taman Melawati, di sini, Isnin lalu, sedang dilengkapkan.
Ketua Polis Daerah Ampang Jaya, Asisten Komisioner Mohd Azam Ismail ketika dihubungi berkata, kes disiasat mengikut Seksyen 323 Kanun Keseksaan kerana sengaja mendatangkan kecederaan.
Media sebelum ini melaporkan tindakan seorang pempengaruh wanita cuba menaiki tingkat atas rumah bekas suaminya tanpa kebenaran mencetuskan pergelutan dengan isteri baru lelaki itu di Taman Melawati, di sini, Isnin lalu.
Mohd Azam dilaporkan berkata, lelaki itu menetapkan syarat bekas isteri hanya berada di tingkat bawah dan tidak naik ke tingkat satu dan dua.
Menurutnya, insiden jam 3.15 petang itu berlaku ketika wanita terbabit datang ke kediaman bekas suaminya yang juga pempengaruh untuk mengambil barangan peribadi selepas dipersetujui bersama.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/sindiket-pelacuran-dan-perdagangan-remaja-tumpas/,Sindiket pelacuran dan perdagangan remaja tumpas,JENAYAH,"03 May 2025, 05:50PM","KUALA LUMPUR: Taktik sindiket pelacuran yang beroperasi di sebalik perniagaan spa dan rumah urut terbongkar apabila premis di Johor Bahru itu diserbu Jabatan Imigresen Malaysia (JIM) semalam.
Ketua Pengarah Imigresen Malaysia, Datuk Zakaria Shaaban berkata operasi yang bermula pada 3.15 petang itu turut membongkar kegiatan eksploitasi remaja bawah umur yang dipaksa melacurkan diri secara percuma.
Menurutnya, JIM percaya kegiatan itu membabitkan kegiatan pemerdagangan orang berskala besar di mana 10 remaja perempuan warga Indonesia dan Vietnam diselamatkan dari genggaman sindiket terbabit.
“Mereka menjadi mangsa eksploitasi seks di bawah umur serta berkait dengan penipuan pekerjaan, tidak dibayar gaji atau upah, pergerakan dikawal serta pasport dipegang telah diselamatkan.
“Pemeriksaan ke atas premis berkenaan berjaya menahan 37 wanita warga Vietnam dan 16 wanita Indonesia berusia lingkungan 18 hingga 40 tahun yang dipercayai terlibat aktiviti pelacuran.
“Siasatan mendapati modus operandi sindiket adalah menawarkan perkhidmatan itu kepada pelanggan tertentu menerusi aplikasi sosial seperti WeChat dan WhatsApp,” katanya dalam satu kenyataan.
Siasatan awal mendapati wanita warga asing terbabit mengenakan bayaran perkidmatan RM200 hingga RM300 setiap satu jam mengikut pakej yang diambil oleh pelanggan dan mampu meraih pendapatan RM5,000 hingga RM10,000 melalui perkhidmatan tersebut.
“Turut ditahan, 11 lelaki warga Indonesia, Vietnam dan Bangladesh dipercayai bekerja sebagai pekerja pembersihan di premis tersebut serta tujuh lelaki tempatan disyaki sebagai pemilik premis, kapten ‘penjaga’ kepada wanita warga asing ini.
“Pasukan operasi menemui sebahagian besar daripada mereka bersembunyi dalam sebuah bilik rahsia di premis itu yang dipercayai disediakan khusus bagi mengelak dikesan pihak berkuasa.
“Turut ditemui, wang tunai berjumlah RM128,464 dipercayai hasil kegiatan persundalan berkenaan,” katanya.
Zakaria memaklumkan, siasatan dijalankan di bawah Akta Antipemerdagangan Orang dan Antipenyeludupan Migran (ATIPSOM) 2007 dan Akta Imigresen 1969/63, Akta Pasport 1966 dan Peraturan-Peraturan Imigresen 1963.
“Kesemua warga asing yang lain ditahan ditempatkan di Depot Tahanan Imigresen bagi tujuan siasatan lanjut manakala ‘kapten’ disiasat di bawah Seksyen 12 Akta Atipsom, Seksyen 12(1)(f) Akta Pasport 1966 dan Seksyen 55B Akta Imigresen 1959/63,” ujarnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/lelaki-myanmar-maut-ditikam-11-suspek-ditahan/,"Lelaki Myanmar maut ditikam, 11 suspek ditahan",JENAYAH,"03 May 2025, 08:24PM","BUKIT MERTAJAM: Seorang lelaki Myanmar ditemui maut dengan kesan tikaman di kepala dalam kejadian di sebuah asrama kilang barangan kitar semula di Kawasan Perindustrian Bukit Minyak, pagi tadi.
Kejadian yang berlaku pada jam 9 pagi itu disedari majikan mangsa yang naik ke tingkat atas premis untuk membuat pemeriksaan selepas mendapati tiada pekerja hadir bertugas.
Susulan kejadian, polis bersama Unit Anjing Pengesan (K-9) dikerahkan ke lokasi dan berjaya menemui senjata yang dipercayai digunakan suspek berhampiran tempat kejadian.
Difahamkan, mangsa tinggal bersama enam rakan senegara di asrama berkenaan, namun kesemua mereka melarikan diri selepas insiden itu berlaku.
Mangsa dipercayai dibunuh akibat perselisihan faham dengan rakannya.
Setakat ini, 11 suspek sudah ditahan bagi membantu siasatan dan kes disiasat mengikut Seksyen 302 Kanun Keseksaan.
Mayat mangsa dihantar ke Hospital Seberang Jaya (HSJ) untuk proses bedah siasat.
Sementara itu, Ketua Polis Pulau Pinang, Datuk Hamzah Ahmad berkata pihaknya akan mengeluarkan kenyataan media berhubung kes itu nanti.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/psm-mahu-skuad-negara-lupakan-kekecewaan-acara-beregu-bangkit-buru-baki-gelaran/,"PSM mahu skuad negara lupakan kekecewaan acara beregu, bangkit buru baki gelaran",SUKAN,"13 May 2025, 10:43PM","Oleh: Saiyed Ismail Saiyed Hussin
KUALA LUMPUR: Perjuangan Malaysia di Piala Asia masih menyala sekalipun terlepas peluang meraih kejayaan berganda dalam acara beregu berikutan dikecewakan Thailand 1-2 di perlawanan akhir.
Presiden Persatuan Sepak Takraw Malaysia (PSM), Datuk Mohd Sumali Reduan mahu skuad negara terus fokus dengan tidak mengulangi kesilapan-kesilapan yang boleh menjejaskan peluang meraih kejayaan dalam baki acara regu dan berpasukan.
“Malaysia inilah masalahnya, bila dah mendahului sedikit set kedua bila mata berhenti susah lagi dah nak terus menaik seterusnya kekal sehingga habis jadi ini pun saya cuba la nak atasi perkara sebegini dan saya tak risau, kerana semangat kebersamaan mereka kuat,” kata Datuk Sumali di sidang media khas PSM hari ini.
Selepas mengungguli podium juara kuadran semalam, beliau mahu pasukan membuka lembaran baharu apabila acara regu bermula sehingga Khamis, sebelum saingan terakhir iaitu berpasukan mengambil tempat Jumaat hingga Ahad.
PSM menaruh harapan tinggi dalam kedua-dua acara berkenaan apatah lagi Malaysia merupakan juara regu Piala Dunia di gelanggang sama Stadium Titiwangsa tahun lalu selain mahu menamatkan kemarau 34 tahun tidak memenangi gelaran berpasukan.
Dalam perkembangan berkaitan, pihaknya sedia memulakan proses-proses bidaan Piala Dunia 2026 selepas mendapat sokongan Menteri Belia dan Sukan Hannah Yeoh, selain mahu menyiapkan pasukan lelaki dan wanita yang mampu melangkah jauh di tempat sendiri.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/malaysia-mara-ke-suku-akhir-acara-regu/,Malaysia mara ke suku akhir acara regu,SUKAN,"13 May 2025, 09:46PM","KUALA LUMPUR: Skuad sepak takraw negara mara ke suku akhir acara regu Kejohanan Sepak Takraw Piala Asia 2025 selepas menewaskan Singapura, hari ini.
Beraksi di Stadium Titiwangsa, Malaysia yang diwakili Mohammad Syahir Rosdi (tekong), Farhan Adam (pengumpan) dan Mohamad Azlan Alias (perejam) bermula baik apabila menang set pertama 15-9.
Momentum itu kemudiannya diteruskan pada set kedua oleh anak buah Ahmad Mohd Zain apabila menang 15-6 untuk meraih kemenangan kedua Kumpulan D.
Terdahulu, pada aksi yang berlangsung di sebelah petang Malaysia berjaya mengatasi Nepal 15-6, 15-6.
Malaysia bakal melengkapkan perlawanan peringkat Kumpulan D bertemu Filipina, esok bagi menentukan kedudukan juara dan naib juara kumpulan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/zii-jia-tangguh-hasrat-sertai-di-terbuka-as/,Zii Jia tangguh hasrat sertai di Terbuka AS,SUKAN,"13 May 2025, 05:28PM","SUBANG JAYA: Pemain perseorangan profesional lelaki negara, Lee Zii Jia menangguhkan penyertaannya di Terbuka Amerika Syarikat (AS) bulan depan bagi memberi tumpuan untuk kembali beraksi di Terbuka Jepun pada pertengahan Julai.
Pemain yang kini menghuni ranking ke-10 dunia itu memaklumkan keputusan berkenaan dibuat selepas mempertimbangkan proses pemulihan kecederaannya yang masih belum mencapai tahap optimum.
Malah, pengalaman lalu turut mematangkan Zii Jia untuk tidak mengulangi kesilapan dengan membuat penampilan semula terlalu awal ke gelanggang sebelum cergas sepenuhnya.
“Saya rasa menuju ke pemulihan dan melihat kepada Terbuka AS (Amerika Syarikat), saya rasa ia agak cepat. Jadi sekarang saya berkemungkinan perlu tangguh untuk kembali ke gelanggang.
“Mungkin saya akan bermain di Terbuka Jepun (15-20 Julai) dan China (22 hingga 27 Julai ini),” kata Zii Jia ketika ditemui media selepas majlis Anugerah Sukan Negara (ASN) 2024, hari ini.
Sebelum ini, Zii Jia mengalami kecederaan buku lali kanan ketika menyertai Jelajah Dunia Akhir pada Disember lalu dan isu berkenaan kembali berulang di Seluruh England, Mac lalu.
Kecederaan itu memaksanya berehat dan memohon menggunakan perlindungan ranking yang diberikan oleh Persekutuan Badminton Dunia (BWF).
“Kali ini saya nak berurusan (kecederaan) dengan sangat berhati-hati. Dengan pengajaran kali terakhir di Seluruh England itu… terlalu cepat saya mahu kembali ke gelanggang.
“Jadi, saya rasa lebih baik sedikit berhati-hati. Saya ambil masa berehat dan akan kembali semula bila betul-betul bersedia,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/skuad-regu-mulakan-misi-juara-dengan-langkah-kanan/,Skuad regu mulakan misi juara dengan langkah kanan,SUKAN,"13 May 2025, 04:39PM","Oleh: Saiyed Ismail Saiyed Hussin
KUALA LUMPUR: Misi Malaysia seterusnya di Piala Asia disambung pasukan regu yang mengutip kemenangan awal hari ini.
Skuad bimbingan Ahmad Mohd Zin itu tidak berdepan masalah menewaskan Nepal dalam perlawanan pertama kumpulan D.
Tekong muda, Mohd Haziq Hairul Nizam paling menyinar di Stadium Titiwangsa dengan enam servis ace semasa menamatkan aksi 15-6.
Perejam baharu, Khairul Aman Mohd Rosdi yang membuat penampilan sulung bersama pasukan kebangsaan juga memanfaatkan sepenuhnya peluang menyumbang enam mata di set kedua memastikan kemenangan serupa 15-6.
Kejayaan hasil kombinasi bersama Mohd Azlan Alias, Mohd Syahir Mohd Rosdi dan Farhan Adam itu meletakkan mereka di momentum baik menuju aksi kedua menentang Singapura jam 8 malam ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/aaron-wooi-yik-olahragawan-kebangsaan-kali-kedua/,Aaron-Wooi Yik Olahragawan Kebangsaan kali kedua,SUKAN,"13 May 2025, 11:35AM","KUALA LUMPUR: Kejayaan mempertahankan pingat gangsa pada temasya Sukan Olimpik Paris 2024 membolehkan beregu badminton lelaki negara, Aaron Chia-Soh Wooi Yik, dinobatkan sebagai Olahragawan Kebangsaan 2024, sebentar tadi.
Lebih manis, ia adalah gelaran kedua yang diraih gandingan ranking kelima dunia itu pada majlis Anugerah Sukan Negara (ASN), selepas turut meraihnya pada tahun 2022.
Kali ini, Aaron-Wooi Yik mengetepikan empat lagi calon – perseorangan lelaki profesional negara, Lee Zii Jia; Wong Weng Son (wushu); Mohamad Aniq Kasdan (angkat berat); dan Abdul Latif Maxzakir (silat).
Sebagai rekod, antara pencapaian terbaik Aaron-Wooi Yik yang pernah meraih gelaran dunia pada 2022 adalah menjuarai Masters Korea, muncul naib juara Kejohanan Badminton Berpasukan Asia, dan mara ke separuh akhir Kejohanan Badminton Asia tahun lalu.
Sementara itu, atlet boling padang negara, Nor Farah Ain Abdullah, dinobatkan selaku Olahragawati Kebangsaan selepas mengetepikan empat lagi calon – Sin Li Jane (boling), Tan Cheong Min (wushu), Nurul Izzah Izzati Mohd Asri (berbasikal trek), dan Nor Farah Mazlan (silat).
Atlet berusia 24 tahun itu turut melakar sejarah tersendiri apabila muncul sebagai atlet boling padang pertama yang meraih gelaran terunggul ASN.
Antara pencapaian Nor Farah tahun lalu ialah meraih pingat emas dalam acara individu wanita pada Kejohanan Boling Padang Dalam Dewan Dunia 2024 di Guernsey, Channel Islands, pada April 2024.
Anugerah berkenaan disampaikan oleh Yang di-Pertuan Agong, Sultan Ibrahim, yang berkenan berangkat ke ASN 2024.
Dalam pada itu, atlet powerlifting, Bonnie Bunyau Gustin, meraih gelaran Olahragawan Paralimpik buat kali kedua di anugerah berprestij berkenaan, selepas turut dinobatkan pada 2023.
Gelaran Olahragawati Paralimpik 2024 pula diraih oleh atlet boling padang para, Hasmunirah Malik, yang mengetepikan empat lagi pencabar – Nur Azlia Syafinaz Mohd Zais (para berbasikal), Nur Suraiya Muhamad Zamri (para berbasikal), Noor Askuzaimey Mat Salim (boccia), dan Noor Imanina Idris (para olahraga).
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/atalanta-tempah-tiket-ke-liga-juara-juara/,Atalanta tempah tiket ke Liga Juara-Juara,SUKAN,"13 May 2025, 07:58AM","BERGAMO: Atalanta mengesahkan slot ke Liga Juara-Juara awal pagi tadi dengan mengalahkan AS Roma 2-1 dan kekal berada dalam kelompok empat teratas Serie A.
Jaringan Ibrahim Sulemana pada minit ke-76 melonjakkan Atalanta ke tangga ketiga, tujuh mata di depan pasukan tangga kelima Lazio dengan berbaki dua perlawanan musim ini.
Pasukan kendalian Gian Piero Gasperini mendahului awal menerusi Ademola Lookman selepas sembilan minit namun bekas pemain Atalanta, Bryan Cristante menanduk masuk gol penyamaan Roma pada minit ke-32.
Namun, Sulemana menamatkan catatan tanpa kalah Roma dalam 19 perlawanan dan meninggalkan pasukan dibimbing Claudio Ranieri itu satu mata di belakang Lazio dan Juventus, yang berada di tangga keempat.
Roma masih boleh memburu tempat ke pertandingan utama kelab Eropah itu tetapi melayan kunjungan AC Milan hujung minggu ini manakala Juve menentang Udinese.
Layak ke Liga Juara-Juara pasti satu kejayaan besar buat Ranieri ketika Roma kelihatan seperti calon turun divisyen ketika beliau keluar daripada persaraan pada November lalu untuk mengendalikan kelab zaman kanak-kanaknya buat kali ketiga.
Gasperini diramal mengambil alih daripada Ranieri selepas sembilan musim penuh kejayaan di Atalanta, menjuarai Liga Europa musim lalu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/skuad-kuadran-negara-juara-sepak-takraw-piala-asia/,Skuad kuadran negara juara Sepak Takraw Piala Asia,SUKAN,"12 May 2025, 09:26PM","KUALA LUMPUR: Skuad sepak takraw kuadran negara melakar sejarah tersendiri apabila muncul juara Piala Asia selepas menewaskan Jepun 2-0 dalam aksi final di Stadium Titiwangsa, hari ini.
Pada perlawanan yang berlangsung di gelanggang keramat sepak takraw negara itu, skuad bimbingan Mohammad Zulkarnain Mohamed Arif bermula garang apabila mendahului 5-0 di set pertama.
Disokong sorakan padu ribuan penyokong, gandingan mantap Muhammad Afifuddin Mohd Razali, Muhammad Shahalril Aiman Halim, Amirul Zazwan Amir dan Norfaizzul Abd Razak memastikan kemenangan set pembukaan 15-8 menerusi libasan tajam yang gagal dibendung lawan.
Set kedua berlangsung lebih sengit dengan kedua-dua pasukan saling berbalas mata, menyaksikan Jepun terlebih dahulu memungut mata pembukaan.
Bagaimanapun, selepas kedudukan terikat 2-2, skuad negara mula menguasai permainan menerusi aksi lebih kemas dan pantas, sekali gus mengekang kebangkitan Jepun yang dibarisi Wataru Natawa, Masaki Sasamoto, Toshitaka Naito, Ryota Haruhara dan Seiya Takano.
Meskipun Jepun sempat menyamakan kedudukan 6-6, kebangkitan mereka terbantut apabila skuad negara terus memungut mata demi mata sebelum menoktahkan kemenangan 15-11 dalam tempoh 38 minit.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/tiket-perlawanan-harimau-malaya-lawan-cape-verde-vietnam-mula-dijual-hari-ini/,"Tiket perlawanan Harimau Malaya lawan Cape Verde, Vietnam mula dijual hari ini",SUKAN,"12 May 2025, 11:41AM","KUALA LUMPUR: Persatuan Bolasepak Malaysia (FAM) mengesahkan bahawa skuad Harimau Malaya kendalian Peter Cklamovski akan bertemu pasukan ranking 72 dunia, Cape Verde pada Perlawanan Antarabangsa Tier 1 di Stadium Bola Sepak Kuala Lumpur, Cheras pada Khamis, 29 Mei 2025, jam 9:00 malam.
Selain itu, kedua-dua pasukan akan bertemu kali kedua pada satu lagi perlawanan berstatus perlawanan latihan yang akan diadakan secara tertutup tanpa penonton di Stadium Nasional, Bukit Jalil pada Selasa, 3 Jun 2025.
Ini sebahagian persiapan yang diatur skuad Harimau Malaya menjelang perlawanan kedua Kumpulan F, Pusingan Kelayakan Akhir Piala Asia 2027 menentang Vietnam di Stadium Nasional, Bukit Jalil pada Selasa, 10 Jun 2025, jam 9:00 malam.
Terdahulu pada 25 Mac lalu, skuad Harimau Malaya memulakan kempen Kumpulan F dengan mencatat kemenangan 2-0 ke atas Nepal di Stadium Sultan Ibrahim, Iskandar Puteri manakala Vietnam menewaskan Laos 5-0 di Stadium Binh Duong.
Tiket bagi menyaksikan perlawanan skuad Harimau Malaya menentang Cape Verde dan Vietnam ini, kedua-duanya akan dijual secara dalam talian di www.tickethotline.com.my bermula Isnin, 12 Mei 2025, jam 10:00 pagi.
Bagi Perlawanan Antarabangsa Tier 1, Malaysia menentang Cape Verde di Stadium Bola Sepak Kuala Lumpur, Cheras pada Khamis, 29 Mei 2025, tiket terbuka berharga RM40 dan ttiket kanak-kanak (6 hingga 12 tahun) berharga RM5.
Sementara bagi perlawanan Pusingan Kelayakan Akhir Piala Asia 2027, Malaysia bertemu Vietnam di Stadium Nasional, Bukit Jalil pada Selasa, 10 Jun 2025, tiket terbuka berharga RM40, tiket grandstand RM60, tiket premium RM70 dan tiket kanak-kanak (6 hingga 12 tahun) berharga RM5.
Kesemua tiket hanya akan dijual secara dalam talian sepenuhnya sehingga ke hari perlawanan dan tiada sebarang penjualan tiket secara fizikal di stadium bagi kedua-dua perlawanan ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/homebois-memukau-jadi-pasukan-kedua-kunci-slot-playoff/,"HomeBois memukau, jadi pasukan kedua kunci slot ‘playoff’",SUKAN,"12 May 2025, 09:23AM","Oleh: Al Shaiful Nazib Talib
KUALA LUMPUR: Selepas kejayaan Selangor Red Giants (SRG.OG), giliran pasukan HomeBois mengesahkan slot mereka ke peringkat ‘playoff’ dalam saingan Liga Profesional Mobile Legends Bang Bang (MPL Malaysia) musim ke 15 ini.
Lebih sensasi, HomeBois cemerlang menundukkan Team Vamos menerusi kemenangan 2-0 untuk turut mengekalkan rekod enam kemenangan berturut-turut musim ini.
Pertembungan kedua-dua pasukan itu berlangsung sengit dari awal lagi dengan Team Vamos mempertaruhkan ketangkasan Kenneth Sablande Barro (Netpresko) yang menggunakan hero ‘Granger’.
Namun, aksi kemas Muhd Irwandy Lim (Izanami) dan Muhd Ikmal Hakimy Azemy (EyyMal), masing-masing dengan hero ‘Faramis’ dan ‘Lukas’ membuka ruang luas buat Adam Hamidun (MelQT) dengan hero (Harith) untuk mendominasi perlawanan.
Dan tempoh 18 minit diambil HomeBois untuk mengunci kemenangan pertama pasukan.
‘Game’ kedua, kebangkitan cuba dilakukan Team Vamos sekali lagi menerusi aksi Netpresko yang menggunakan hero ‘Granger’.
Bagaimanapun, kali ini, giliran MelQT pula yang menggunakan hero ‘Irithel’ banyak membuka ruang untuk rakan sepasukan terutamanya kepada Izanami dan EyyMal yang menggunakan hero’Kimmy’ dan ‘Joy’ sebelum HomeBois menutup perlawanan dgan kemenangan 2-0, menamatkan aksi yang berlangsung selama 17 minit itu.
Kejayaan ini menyaksikan HomeBois terus melebarkan rekod kemenangan kepada 6 perlawanan dan mengumpul 17 mata, sekaligus menjadi pasukan kedua menempa tempa ke peringkat ‘playoff’ musim ke 15 selepas SRG.OG.
“Sebenarnya kami sudah jangkakan kemenangan, tetapi tidak jangka dapat kemenangan 2-0, kami jangkakan keputusan perlawanan 2-1, kami juga dapat kekalkan kekuatan kami dan dapat kekalkan momentum kami,” kata EyyMal.
Paling dinanti, sementinya aksi minggu seterusnya apabila HomeBois dijadualkan bertemu dengan SRG.OG yang bakal menentukan pasukan mana akan menghuni kedudukan teratas liga dan kekal dengan rekod kemenangan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/epl-ikat-liverpool-kedudukan-nombor-dua-arsenal-belum-selamat1/,"EPL: Ikat Liverpool, kedudukan nombor dua Arsenal belum selamat",SUKAN,"12 May 2025, 08:18AM","LIVERPOOL: Arsenal bangkit daripada ketinggalan dua gol untuk mengikat Liverpool 2-2 dan semakin mengukuhkan kedudukan untuk layak ke Liga Juara-Juara Eropah musim depan.
Skuad kendalian Mikel Arteta dibolosi dengan dua gol tuan rumah jaringan Cody Gakpo dan Luis Diaz dalam aksi Liga Perdana Inggeris (EPL) di Anfield.
Tetapi Gabriel Martinelli merapatkan jurang sebelum Mikel Merino menyamakan kedudukan buat pelawat.
Walaupun Merino dibuang padang selepas menerima kad kuning kedua ketika permainan berbaki 11 minit, Arsenal mempertahankan satu mata yang cukup berharga dalam persaingan merebut tempat dalam kelompok lima teratas liga.
Arsenal di tangga kedua mempunyai kelebihan lima mata ke atas Aston Villa yang berada di tangga keenam.
Mereka akan berdepan aksi penting menentang pasukan di tangga ketiga, Newcastle di Stadium Emirates minggu depan sebelum bertandang ke Southampton pada hari terakhir saingan musim ini.
Dengan kelebihan ketara dalam perbezaan jaringan ke atas pesaing-pesaingnya, Arsenal hanya memerlukan satu mata lagi untuk mengesahkan kelayakan ke Liga Juara-Juara walaupun sekadar memenangi satu daripada enam perlawanan liga terakhir mereka.
“Apa yang kami lakukan di babak pertama jauh daripada tahap sebenar… ia tidak boleh diterima.
“Apabila pasukan bermain seperti ini, ia adalah salah saya. Tiada sesiapa akan menerima standard sebegitu,” kata Arteta.
Trent Alexander-Arnold bermula di bangku simpanan Liverpool, hanya beberapa hari selepas pemain kelahiran Merseyside itu mengesahkan akan meninggalkan Anfield apabila kontraknya berakhir pada Jun.
Conor Bradley memulakan permainan di posisi bek kanan menggantikan Alexander-Arnold yang dikaitkan dengan perpindahan ke Real Madrid.
Ketika dimasukkan di babak kedua menggantikan Bradley, Alexander-Arnold dicemuh sebahagian penyokong sendiri dan ia berlarutan setiap kali dia mendapat bola.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/15-pasukan-sah-mohon-lesen-kebangsaan-fib/,15 pasukan sah mohon Lesen Kebangsaan – FIB,SUKAN,"12 May 2025, 07:46AM","KUALA LUMPUR: Dua pendatang baharu, Melaka FC dan Imigresen FC antara pasukan yang bakal tampil untuk menjadi pencabar kepada pasukan elit dalam saingan Liga Super bagi musim 2025/2026 selepas wakil Liga A1 Semi-Pro itu turut menghantar permohonan Lesen Kebangsaan, pada Sabtu.
Pengerusi Jawatankuasa First Instance Body (FIB), Sheikh Mohd Nasir Sheikh Mohd Sharif berkata, selain dua pasukan itu, 13 pasukan yang beraksi dalam saingan Liga Super musim lalu turut tidak ketinggalan memuat naik dokumen dalam Sistem Pelesenan AFC (CLAS) meskipun desas-desus sebelum ini menyatakan ada kelab yang bakal menarik diri.
Justeru, Liga Bolasepak Malaysia (MFL) akan meneliti dan menyemak segala dokumen bagi menilai sama ada wakil kelab berkenaan layak bertanding atau sebaliknya sebelum menghantar laporan kepada FIB bagi membuat keputusan akhir.
“Sehubungan itu, Unit Kelab Pelesenan MFL kini dalam proses membuat semakan terhadap semua 387 dokumen dan ‘entries’ berkaitan kriteria Kewangan, Perniagaan, Kakitangan serta Pentadbiran, Perundangan, Sukan dan Infrastruktur bagi kelab Liga Super manakala 98 dokumen dan ‘entries’ melibatkan kelab Liga A1 Semi-Pro.
“Unit Kelab Pelesenan MFL akan menyediakan laporan lengkap untuk diserahkan kepada FIB yang akan bermesyuarat dalam masa terdekat bagi membuat keputusan mengenai permohonan Lesen Kebangsaan 2025/2026,” katanya menerusi kenyataan rasmi, semalam.
Selain itu, selepas segala proses berkenaan selesai, FIB akan mengeluarkan kenyataan rasmi berhubung keputusan permohonan Lesen Kebangsaan 2025/2026 memandangkan tiada lagi tempoh lanjutan akan diberikan kepada mana-mana pasukan.
Terdahulu, media melaporkan beberapa pasukan seperti Perak FC dan Sri Pahang FC akan menarik diri daripada saingan Liga Super musim 2025/2026.
Pemangku Ketua Pegawai Eksekutif (CEO) MFL, Mohd Shazli Shaik Mohd berkata, meskipun pihaknya menerima permohonan berkenaan, ia bukan jaminan bahawa pasukan-pasukan itu akan kekal beraksi dalam Liga Malaysia (Liga M) kerana FIB akan meneliti terlebih dahulu dokumen sebelum membuat keputusan akhir yang dijangka diumumkan pada 13 Mei ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/la-liga-barcelona-hampiri-gelaran-ke-28w/,La Liga: Barcelona hampiri gelaran ke-28,SUKAN,"12 May 2025, 07:26AM","BARCELONA: Barcelona semakin hampir untuk menjulang gelaran La Liga ke-28 selepas bangkit menewaskan seteru utama, Real Madrid 4-3 dalam pertembungan El Clasico penuh dramatik di Stadium Olimpik Montjuic,awal pagi tadi.
Raphinha muncul wira dengan dua jaringan penting, termasuk satu hasil daripada kesilapan pertahanan Real, Lucas Vazquez.
Kemenangan itu melebarkan jurang Barca di puncak liga kepada tujuh mata mengatasi Real Madrid dengan berbaki tiga perlawanan, satu lagi kemenangan cukup untuk memastikan mahkota liga kembali buat The Catalan.
Perlawanan bermula dengan penuh intensiti apabila Kylian Mbappe meledak dua gol pantas untuk meletakkan Real selesa di depan.
Namun, segalanya berubah dalam tempoh 15 minit selepas itu apabila Eric Garcia, Lamine Yamal dan Raphinha masing-masing menyumbat gol untuk mendahului 3-2.
Raphinha sekali lagi mencuri tumpuan apabila menjadikan kedudukan 4-2 sebelum rehat.
Walaupun Mbappe melengkapkan hatrik pada minit ke-70, ia tetap tidak cukup untuk menghalang kekalahan yang hampir mengesahkan musim tanpa trofi buat skuad bimbingan Carlo Ancelotti. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/srg-og-cemas-aero-berjaya-calar-win-streak/,"SRG.OG cemas, AERO berjaya calar ‘win streak’",SUKAN,"09 May 2025, 09:04PM","Oleh: Al Shaiful Nazib Talib
KUALA LUMPUR: Pasukan AERO Esports tampil dengan aksi mengujakan pada minggu keempat saingan Liga Profesional Mobile Legends Bang Bang (MPL Malaysia) walaupun terpaksa akur dengan kekalahan 2-1 kepada pasukan Selangor Red Giants OG Esports (SRG.OG).
Kemasukan pemain pinjaman dari pasukan RRQ Hoshi yang berpengkalan di Indonesia, Muhd Praba Balakosa (Hazle) selain penampilan mohd Firdaus Mohd Aniza (Eren) jelas memberikan tambah nilai cukup penting buat pasukan AERO.
‘Game’ pertama, penggunaan hero ‘Hayabusa’ oleh Hazle berjaya mengejutkan SRG.OG yang dipaksa bekerja keras untuk memberikan persaingan.
Hazle dengan 10 ‘kills’ membantu AERO mencatat kemenangan, menamatkan pertarungan yang berlangsung selama 23 minit itu, paling sensasi, turut memecahkan ‘win streak’ SRG.OG yang bertahan sehingga empat perlawanan.
Bagaimanapun, kejutan yang disajikan AERO terus menjentik kebangkitan barisan pemain SRG.OG, kali ini, penggunaan hero ‘Gatotkaca’ oleh Qayyum Arifin Suhairi (Yums) mula memberi kelebihan.
Ditambah dengan aksi tangkas Haqqullah Ahmad Shahrul Zaman (Sekys) yang menggunakan hero ‘Joy’, hanya 13 minit masa diambil SRG.OG untuk mengunci perlawanan, mengheret aksi ke ‘game’ penentuan.
Kali ini, pertarungan sengit berlaku antara kedua-dua pasukan dengan ‘Gold Laner’ AERO, Clarense Jay G. Camilo (Kousey) dengan hero ‘Granger’ berjaya membuatkan SRG.OG bekerja keras melakukan pertahanan.
Cuma aksi kemas Mark Genzon Sojero Rusiana (Kramm) yang menggunakan hero ‘Phoveus’ banyak membantu barisan ‘damage dealer’ SRG.OG.
Dan ruang yang dibuka Kramm membolehkan John Vincent Banal (Innocent) yang menggunakan hero ‘Clint’ bangkit memberikan kelebihan sebelum kemenangan akhirnya memihak SRG.OG, menamatkan pertarungan yang berlanjutan sehingga 29 minit itu.
Kemenangan 2-1 yang diraih menyaksikan buat pertama kalinya SRG.OG terlepas untuk mengutip mata penuh dengan AERO tetap ceria mencuri satu mata.
“Sebenarnya saya rasa sangat gembira sebab sangat seru perlawanan tadi, sebab ada Hazle kan, tidak menjangka perlawanan ini akan jadi seperti ini, sangat berterima kasih kepada RRQ kerana bagi MPL MY sangat menarik.
“Kami hanya kekal tenang, berada di kedudukan tengah, ikut kata jurulatih, kami hanya ingat tugasan kami masing-masing dan kekal disiplin,” kata Sekys selepas perlawanan.
“Dengan penyertaan Hazle, kita boleh lihat perlawanan pertama dia bermain sangat baik, ia sesuatu yang saya boleh katakan, meleset dari jangkaan saya kerana dia memang memberikan kesan cukup besar datang beraksi di MPL Malaysia, dalam perlawanan ketiga juga , kedua-dua pasukan saling berbalas serangan, susah nak bernafas, secara jujurnya bila kami menyaksikan perlawanan itu, segalanya boleh terjadi, memang permainan cukup baik dari pasukan AERO, ini perlawanan yang cukup mengujakan dalam ‘Regular Season’ yang pernah kami hadapi,” kata jurulatih SRG.OG, Poon Kok ‘Ozoraveki’ Sing.
SRG.OG masih kekal di kedudukan teratas dengan jumlah 14 mata, sementara AERO di kedudukan kelima selepas mengumpul 7 mata.
Perlawanan seterusnya, AERO dijadualkan bertemu dengan pasukan JP Niners esok, manakala SRG.OG akan berdepan pasukan sama, JP Niners sehari berselang.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/alonso-bakal-tinggalkan-bayer-leverkusen/,Alonso bakal tinggalkan Bayer Leverkusen,SUKAN,"09 May 2025, 09:25PM","MUNICH: Jurulatih Bayer Leverkusen, Xabi Alonso akan meninggalkan kelab berkenaan pada akhir musim ini, ketika laporan media mengaitkan pengendali dari Sepanyol itu dengan jawatan di Real Madrid bagi musim depan.
Alonso mengambil alih tugas di Leverkusen pada Oktober 2022 sebelum membawa pasukan itu merangkul kejuaraan berganda musim lalu dengan memenangi gelaran Bundesliga pertama mereka menerusi rekod tanpa tewas dan menjuarai Piala Jerman.
“Kami ingin memaklumkan bahawa minggu ini, saya dan kelab bersetuju bahawa dua perlawanan terakhir ini akan menjadi dua perlawanan terakhir saya sebagai jurulatih Bayer Leverkusen,” kata Alonso kepada pemberita.
Leverkusen yang akan menamatkan musim ini di tempat kedua di belakang Bayern Munich bakal melayan kunjungan Borussia Dortmund, Ahad ini sebelum menamatkan kempen Bundesliga mereka di gelanggang Mainz 05 pada 17 Mei.
“Kami sudah berbincang sepanjang minggu ini dan sekarang adalah masa yang sesuai untuk mengumumkannya,” kata Alonso.
“Ini adalah masa yang tepat untuk memaklumkannya dan sudah tentu ini detik yang penuh dengan emosi bercampur. Ini masa untuk mengumumkannya dan semua mengetahuinya.
“Buat masa ini, bukanlah waktu yang sesuai untuk bercakap panjang lebar mengenai masa depan kerana kami mahu memberikan ucapan selamat tinggal yang baik pada Ahad nanti untuk beberapa pemain dan juga untuk saya sendiri.”
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/hannah-harap-siasatan-kes-faisal-halim-diteruskan/,Hannah harap siasatan kes Faisal Halim diteruskan,SUKAN,"09 May 2025, 09:39PM","KUALA LUMPUR: Kementerian Belia dan Sukan (KBS) berharap Polis Diraja Malaysia (PDRM) akan terus mengerah anggota untuk mencari kebenaran dan pesalah yang terlibat dalam serangan asid ke atas bintang Selangor FC dan skuad kebangsaan, Faisal Halim pada pertengahan tahun lalu.
Menterinya, Hannah Yeoh berkata, beliau yakin PDRM tidak akan mengetepikan kes berkenaan sebaliknya mereka akan terus mencari jalan sehingga pesalah sebenar ditangkap.
“Apa yang berlaku kepada Faisal adalah jenayah berat sangat serius dan dia adalah aset penting negara. Jadi, saya berharap polis tidak terhenti seperti itu dan saya ada baca kenyataan polis berkenaan NFA (tiada tindakan lanjut).
“Perkara itu tidak bermaksud siasatan dihentikan dan berasa lega siasatan masih diteruskan. Saya berharap mereka akan kerahkan lebih banyak tenaga untuk mencari pihak bertanggungjawab kerana pelaburan negara terhadap Faisal itu sudah banyak,” katanya selepas Majlis Pelancaran Kejohanan Sepaktakraw Piala Asia Astaf 2025, di sebuah hotel di ibu negara, hari ini.
Selain itu, Hannah berpendapat kes seperti itu tidak seharusnya terjadi di Malaysia yang melibatkan atlet profesional negara kerana itu boleh menamatkan karier seseorang itu.
“Nasib baik dia selamat dan boleh kembali bermain. Saya rasa tidak wajar perkara seperti ini terjadi kepada atlet kita dan saya berharap polis akan terus siasat sampai dapat,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/salah-pemain-terbaik-tahunan-fwa-kali-ketiga/,Salah Pemain Terbaik Tahunan FWA kali ketiga,SUKAN,"09 May 2025, 10:50PM","LONDON: Penyerang Liverpool, Mohamed Salah dipilih sebagai Pemain Terbaik Tahunan oleh Persatuan Penulis Bola Sepak (FWA) bagi kategori lelaki buat kali ketiga, manakala penyerang Arsenal, Alessia Russo memenangi anugerah kategori wanita.
Salah menjadi pemain kedua yang memenangi anugerah itu sebanyak tiga kali selepas bekas penyerang Arsenal, Thierry Henry.
Dia kini mengetuai carta penjaring Liga Perdana Inggeris (EPL) dengan 28 gol musim ini dan membantu Liverpool merangkul kejuaraan liga kedua sejak menyertai The Reds pada 2017.
“Beliau meraih 90% undian daripada lebih 900 ahli FWA, margin kemenangan terbesar abad ini,” kata FWA dalam satu kenyataan.
Pemain antarabangsa Mesir itu mengatasi rakan sepasukannya Virgil Van Dijk yang berada di tempat kedua dalam undian, diikuti pemain Newcastle United, Alexander Isak, dan Declan Rice dari Arsenal.
Penyerang England, Alessia yang menjaringkan lapan gol dalam Liga Juara-Juara Wanita bagi membantu Arsenal mara ke perlawanan akhir, menewaskan penyerang Manchester City dan pemenang tahun lalu, Khadija Shaw.
Penyerang Arsenal, Mariona Caldentey berada di tempat ketiga dalam undian, manakala kapten Chelsea, Millie Bright di tempat keempat.
Salah dan Alessia akan menerima anugerah mereka dalam satu majlis di London pada 22 Mei.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/haaland-dijangka-kembali-beraksi-berdepan-southampton/,Haaland dijangka kembali beraksi berdepan Southampton,SUKAN,"10 May 2025, 08:49AM","SOUTHAMPTON: Penyerang sensasi Manchester City, Erling Haaland dijangka membuat kemunculan semula pada aksi perlawanan menentang Southampton, malam ini selepas direhatkan hamper enam minggu akibat kecederaan buku lali.
Haaland yang sudah mengumpul 21 gol dalam saingan Liga Perdana Inggeris, sebelum ini disebut-sebut sebagai calon utama kasut emas, namun kedudukannya kini jatuh ke tempat ketiga di belakang Mohamed Salah (Liverpool, 28 gol) dan Alexander Isak (Newcastle United, 23 gol).
City ketika ini menduduki tangga ketiga liga dengan baki tiga perlawanan, tiga mata di belakang Arsenal di tempat kedua dan satu mata mengatasi Newcastle.
“(Haaland) sudah bersedia dan berada dalam keadaan cergas. Sama ada dia akan bermula atau tidak, kita akan putuskan esok (hari ini),” kata Guardiola kepada pemberita.
Bagaimanapun, pemain tengah utama, Rodri masih belum dapat diturunkan, manakala Oscar Bobb dan Nathan Ake baru kembali menjalani latihan tetapi belum cergas sepenuhnya.
Southampton yang sudah sah tersingkir musim ini berada di tangga tercorot dengan hanya 11 mata dan dua kemenangan sepanjang musim.
Bagaimanapun, Guardiola menegaskan dia tidak akan memandang rendah cabaran kelab itu.
“Kita mula perlawanan dengan kedudukan 0-0 dan ini adalah perlawanan yang sangat penting bagi kami. Tinggal tiga aksi sahaja lagi. Kami tetap hormat kepada mereka,” katanya.
Fokus utama City ketika ini tertumpu bagi mendapatkan tempat ke Liga Juara-Juara musim depan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/aniq-berjaya-baharui-rekod-kebangsaan-duduki-posisi-terakhir/,"Aniq berjaya baharui rekod kebangsaan, duduki posisi terakhir",SUKAN,"10 May 2025, 10:26PM","Oleh: Saiyed Ismail Saiyed Hussin
JIANGSHAN: Badang negara, Mohd Aniq Kasdan, tetap membawa pulang pencapaian positif iaitu melakar rekod baharu kebangsaan, meskipun mengakhiri saingan bawah 61 kilogram (kg) Kejuaraan Asia di kedudukan terakhir peserta.
Atlet berusia 23 tahun itu memecahkan rekod menerusi angkatan 132 kg dalam percubaan terakhir snatch selepas memulakan kempen dengan 125 kg dan 128 kg.
Kejayaan mengatasi bebanan 130 kg yang dilakukan semasa Sukan Olimpik 2024 bagaimanapun bertukar episod sebaliknya dalam disiplin clean and jerk.
Berat 163 kg yang diusahakannya dalam ketiga-tiga percubaan untuk mencabar podium pingat gagal dilepasi.
Situasi tersebut menyebabkannya tercicir daripada kedudukan keseluruhan pertandingan.
Pingat emas menjadi milik Pak Myong Jin dari Korea Utara menerusi 136 kg snatch dan 170 kg clean and jerk, dengan jumlah keseluruhan 306 kg.
Dua atlet tuan rumah, Wang Hao, yang mencatat 142 kg snatch dan 163 kg clean and jerk, mengumpul 305 kg; manakala Wang Min dengan 134 kg snatch dan 160 kg clean and jerk, mengumpul 294 kg untuk meraih perak dan gangsa.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/kane-julang-trofi-pertama-mueller-ucap-selamat-tinggal/,"Kane julang trofi pertama, Mueller ucap selamat tinggal",SUKAN,"11 May 2025, 02:11PM","MUNICH: Juara Bundesliga, Bayern Munich menewaskan Borussia Moenchengladbach 2-0 pada perlawanan terakhir Thomas Mueller selepas 25 tahun bersama kelab itu.
Mueller, 35, bermula daripada skuad remaja Bayern dan sudah memenangi puluhan gelaran termasuk 13 kejuaraan liga dan dua Liga Juara-Juara Eropah.
“Saya suka menjadi gladiator moden. Tetapi saya tidak sedih. Saya tidak sabar menghadapi cabaran baharu walaupun ia tidak sebaik ini.
“Kita semua tahu saat ini akan tiba. Ia saat yang sukar tetapi cukup indah. Penghargaan yang anda semua berikan sangat unik,” kata Mueller.
Sebelum perlawanan ke-750nya untuk Bayern, Mueller diberi penghargaan oleh kelab.
Bayern mengesahkan kejuaraan liga Jerman ke-34 mereka minggu lalu.
Penjaring terbanyak Bundesliga, Harry Kane meletakkan Bayern di depan pada minit ke-31 untuk gol liga ke-25 kapten England itu.
Kane memenangi gelaran liga pertama dalam kariernya, dan kini berada di landasan terbaik untuk menjadi pemain pertama dalam sejarah Bundesliga memenangi Kasut Emas pada dua kempen sulungnya – dengan saingan berbaki satu perlawanan musim ini.
“Perasaan menakjubkan. Sudah lama saya menanti saat ini. Saya harap ia yang pertama daripada banyak lagi kejayaan selepas ini, kami mempunyai pasukan dan jurulatih yang hebat,” kata Kane.
Pengendali Bayern, Vincent Kompany turut meraikan gelaran liga pada musim pertamanya di kelab itu.
Bayern menambah jaringan menerusi Michael Olise pada minit ke-90.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/sepak-takraw-india-tunggu-malaysia-di-separuh-akhir-beregu/,SEPAK TAKRAW: India tunggu Malaysia di separuh akhir beregu,SUKAN,"11 May 2025, 04:13PM","KUALA LUMPUR: Posisi juara kumpulan A acara beregu menjadi milik India selepas merakam kemenangan kedua sekaligus melangkah ke separuh akhir Piala Asia.
Keputusan tersebut menyaksikan skuad Asia Selatan itu bakal berdepan naib juara kumpulan B yang mungkin diperoleh Malaysia, dalam aksi penentuan hari ini.
Selepas membuat kejutan menewaskan Indonesia 2-0 (15-13, 15-11) dalam aksi pembukaan di Stadium Titiwangsa semalam, India meneruskan rentak memberangsangkan menerusi kemenangan 2-1 ke atas Brunei sebentar tadi.
Gandingan Yumnam Akash, Ashish dan Sorokhaibam Singh mempunyai senjata servis mantap serta rejaman padu sekaligus merakam 15-7, 10-15 dan 15-8.
Skuad negara memerlukan kemenangan ke atas Taiwan dalam aksi ketiga dan terakhir petang ini, untuk meraih slot terakhir.
Thailand yang mengesahkan kemaraan lebih awal dengan menumpaskan pasukan tuan rumah 2-0 malam semalam pula hampir pasti muncul juara kumpulan B, apabila berdepan Nepal.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/srg-og-jadi-pasukan-pertama-kunci-slot-playoff/,SRG.OG jadi pasukan pertama kunci slot ‘playoff’,SUKAN,"11 May 2025, 07:52PM","Oleh Al Shaiful Nazib Talib
KUALA LUMPUR: Selangor Red Giants (SRG.OG) menjadi pasukan pertama mengunci slot ke peringkat ‘playoff’ Liga Profesional Mobile Legends Bang Bang (MPL Malaysia) pada musim ke 15 ini.
Ia selepas kemenangan 2-0 yang diraih ke atas pasukan JP Niners hari ini.
Dibarisi Muhd Qayyum Ariffin Mohd Suhairi (Yums), Muhd Haqqullah Ahmad Shahrul Zaman (Sekys), Haziq Danish Mohd Rizwan (Stormie) dan dua pemain import, Mark Genzon Sojero Rusiana (Kramm) dan John Vincent Banal (Innocent), hanya satu mata lagi diperlukan SRG.OG untuk mengesahkan tempat di peringkat ‘playoff’.
Aksi baik Yums dengan hero ‘Tigreal’ membuka ruang kepada rakan sepasukan untuk mendapatkan ‘kills’ sebelum SRG.OG menutup perlawanan dalam tempoh 14 minit.
‘Game’ kedua, kebangkitan cuba dilakukan Niners terutamanya menerusi Ealtond Rayner (Lolealz) yang menggunakan hero ‘Kimmy’.
Bagaimanapun, aksi Innocent yang menggunakan hero ‘Granger’ lebih memukau, berjaya mendapatkan ‘savege’ untuk mengumpul 13 ‘kills’, sekaligus turut membantu SRG.OG mendapatkan kemenangan dalam tempoh 17 minit, mengunci keputusan perlawanan 2-0.
Kemenangan itu menyaksikan SRG.OG mengesahkan tiket ke peringkat ‘playoff’ walaupun masih berbaki tiga perlawanan lagi.
SRG.OG kini sudah mengumpul 17 mata dari enam perlawanan untuk berada di puncak.
Namun, minggu kelima nanti, cabaran getir menanti SRG.OG apabila dijadualkan bertemu dengan satu lagi pasukan yang masih belum tewas musim ini iaitu HomeBois.
“Sudah tentu kita akan membuat persiapan yang lengkap untuk menentang HomeBois, jangan risau, kami akan memastikan kami akan dapatkan kemenangan,” kata Sekys selepas perlawanan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/zarco-akhiri-penantian-71-tahun-juarai-gp-perancis/,"Zarco akhiri penantian 71 tahun, juarai GP Perancis",SUKAN,"11 May 2025, 09:48PM","LE MANS, Perancis: Johann Zarco mencipta sejarah apabila menjadi pelumba Perancis pertama dalam tempoh 71 tahun menjuarai Grand Prix Perancis selepas strategi beraninya memulakan perlumbaan dengan tayar basah membuahkan hasil, di hadapan lebih 120,000 penyokong di Litar Le Mans.
Pelumba LCR Honda itu tampil cemerlang dalam perlumbaan yang penuh kucar-kacir apabila hujan memaksa ramai pelumba menukar jentera beberapa kali.
Zarco menamatkan saingan dengan kelebihan hampir 20 saat di hadapan pencabar terdekat, Marc Marquez dari pasukan Ducati, manakala Fermin Aldeguer dari Gresini Racing meraih tempat ketiga – podium pertamanya dalam saingan MotoGP.
Zarco, 34, bermula perlahan apabila berada di kedudukan ke-17 pada pusingan pertama selepas nyaris terlibat dalam satu insiden perlanggaran dan terbabas keluar litar.
Namun, dalam suasana hujan yang menguji strategi serta ketahanan mental pelumba, Zarco perlahan-lahan memintas pesaing satu demi satu sebelum memimpin perlumbaan.
Kejayaan ini menjadikan Zarco pelumba Perancis pertama memenangi perlumbaan di Litar Le Mans sejak Pierre Monneret pada tahun 1954.
Lebih manis, kemenangan Zarco turut memadam rekod kemenangan berturut-turut Ducati dalam saingan MotoGP yang sebelum ini mencatat 22 kemenangan, sekali gus memberikan Honda kemenangan yang cukup bermakna.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/soucek-bowen-julang-the-hammers-di-old-trafford/,"Soucek, Bowen julang The Hammers di Old Trafford",SUKAN,"11 May 2025, 11:46PM","MANCHESTER: West Ham United mencatat kemenangan pertama di Old Trafford dalam saingan Liga Perdana Inggeris sejak 18 tahun lalu selepas menewaskan Manchester United 2-0 sebentar tadi, hasil jaringan Tomas Soucek dan Jarrod Bowen pada setiap babak perlawanan.
Dalam pertembungan dua pasukan yang bergelut di bahagian bawah carta liga musim ini, kemenangan itu membolehkan The Hammers memintas Manchester United di tangga ke-15 dengan 40 mata, berbaki dua perlawanan.
The Red Devils pula jatuh ke tangga ke-16 dengan 39 mata.
West Ham membuka jaringan pada minit ke-26 menerusi sentuhan Soucek yang menyudahkan gerakan menarik di sebelah kiri padang.
Mohammed Kudus melakukan hantaran lintang ke kawasan gol sebelum Soucek muncul tepat pada masanya untuk menolak bola masuk.
Bowen kemudian menggandakan kedudukan pada minit ke-57 apabila Kudus sekali lagi memainkan peranan penting.
Larian solo Kudus diakhiri dengan satu rembatan yang terkena Aaron Wan-Bissaka, sebelum pemain pertahanan itu melorongkan bola kepada Bowen untuk disudahkan dari jarak dekat.
Ketua jurulatih Manchester United, Ruben Amorim sebelum ini menyatakan tumpuan mereka kini lebih terarah kepada aksi final Liga Europa menentang Tottenham Hotspur pada 21 Mei yang mana kemenangan bakal menjamin slot ke Liga Juara-Juara.
Namun kekalahan memalukan itu dilihat sebagai tamparan dalam persiapan mereka menjelang perlawanan penting di Bilbao.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/dua-gol-eze-bantu-palace-benam-spurs/,Dua gol Eze bantu Palace benam Spurs,SUKAN,"12 May 2025, 12:05AM","LONDON: Dua jaringan Eberechi Eze membantu Crystal Palace mencatat kemenangan 2-0 ke atas Tottenham Hotspur sebentar tadi, sekali gus memberikan kekalahan ke-20 buat Spurs dalam saingan Liga Perdana musim ini.
Palace tampil garang sejak awal permainan dan dilihat lebih menguasai perlawanan di separuh masa pertama.
Selepas dua jaringan mereka dibatalkan, skuad kendalian Oliver Glasner akhirnya memecah kebuntuan sebelum rehat menerusi gerakan pantas Daniel Munoz di sebelah kanan yang melorongkan bola kepada Eze untuk disudahkan.
Hanya tiga minit selepas babak kedua bersambung, Eze sekali lagi menghukum pertahanan Spurs apabila menyempurnakan hantaran Ismaila Sarr dengan tenang untuk meledak gol ketujuhnya musim ini dalam saingan liga.
Kemenangan itu mengekalkan Palace di tangga ke-12 dengan 49 mata daripada 36 perlawanan, manakala kekalahan memalukan di laman sendiri menyaksikan Spurs jatuh ke tangga ke-17 selepas West Ham mengejutkan Manchester United di Old Trafford.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/stadium-azteca-dibuka-semula-mac-depanstadium-azteca-dibuka-semula-mac-depan1/,Stadium Azteca dibuka semula Mac depan,SUKAN,"08 May 2025, 11:28AM","MEXICO CITY: Stadium Azteca akan dibuka semula pada Mac tahun depan menjelang Piala Dunia 2026.
Menurut Datuk Bandar Clara Brugada, stadium yang terkenal itu, akan dinamakan sebagai “Estadio Ciudad de Mexico”.
Stadium yang diubah suai semula itu, yang menjadi hos final Piala Dunia 1970 dan 1986, akan memulakan kejohanan tahun depan dengan perlawanan pembukaan pada 11 Jun, selain beberapa aksi peringkat kumpulan dan pusingan kalah mati pada kejohanan yang dianjur bersama Amerika Syarikat, Kanada dan Mexico.
Pembinaannya dijadualkan siap pada suku pertama tahun 2026 untuk memberi masa bagi ujian operasi.
Pengubahsuaian stadium memberi tumpuan kepada memenuhi piawaian FIFA dan akan merangkumi bilik persalinan baharu, zon hospitaliti yang dipertingkatkan, kawasan VIP yang dinaik taraf dan tempat duduk baharu di kawasan yang sebelum ini digunakan sebagai ruang istirahat.
Belum ada angka diberikan bagi jumlah kapasiti baharu stadium itu.
“Projek hebat untuk bandar raya yang hebat, projek yang akan terus memberi manfaat kepada penduduk dalam semua aspek, berdasarkan pelan mobiliti komprehensif yang digabungkan dengan teknologi,” kata Brugada kepada wartawan.
Peningkatan itu adalah sebahagian daripada inisiatif penjanaan semula bandar yang lebih luas di kawasan kejiranan Tlalpan, yang turut merangkumi penambahbaikan infrastruktur awam, termasuk jalan raya yang lebih baik, lorong basikal tambahan dan pengangkutan awam yang dipertingkatkan.
Mexico City juga bersiap sedia untuk menganjurkan siri acara peminat di 16 daerahnya, dengan FIFA Fan Fest terbesar dirancang bagi dataran Zocalo di kawasan pusat bersejarah.
Festival itu bertujuan menawarkan tayangan awam percuma dan menggalakkan penyertaan masyarakat serta aktiviti fizikal. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/stabilkan-kelab-dan-prestasi-pasukan-ceo-baharu-kdn-fc/,’Stabilkan kelab dan prestasi pasukan’ – CEO baharu KDN FC,SUKAN,"08 May 2025, 12:58PM","KOTA BHARU: Dua perkara iaitu menstabilkan kelab dan prestasi pasukan akan menjadi fokus utama Ketua Pegawai Eksekutif Kelantan Darul Naim (KDN) FC yang baharu.
Ahli perniagaan dari Kuala Lumpur, Datuk Mohd Irwan Rizal Mohd Ali sejurus dilantik sebagai CEO KDN FC berkata, penstrukturan korporat akan dijadikan model dalam memperkasakan pasukan musim depan.
“Insya-Allah, saya sudah bersedia dari segi fizikal dan mental dan awal-awal jangan cepat melatah dengan teguran peminat, kerana kami mahu membawa KDN ke peringkat lebih tinggi,” katanya.
Terdahulu, KDN menganjurkan majlis makan malam penghargaan kepada penaja dan rakan strategik musim 2024-25 di sebuah hotel terkenal, di sini malam tadi.
Presiden kelab itu Rozi Muhamad berkata, beliau tidak menolak kemungkinan membawa masuk seorang atau dua bekas pemain Kelantan bagi menguatkan pasukan musim depan.
“Musim lalu, kami akui banyak kelemahan dari sudut lebih besar adalah kewangan, kami banyak merancang tetapi tidak menjadi kerana faktor kewangan.
“Kami ambil maklum pandangan peminat dan mengakui kekangan yang dihadapi kelab,” katanya.
Beberapa bekas pemain Kelantan menghadiri majlis itu termasuk Norshahrul Idlan Talha, Norfarhan Muhammad, Farisham Ismail, Zairul Fitree Ishak dan Daudsu Jamaludin.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/penswastaan-liga-malaysia-bukan-satu-kegagalan-windsor/,Penswastaan Liga Malaysia bukan satu kegagalan – Windsor,SUKAN,"08 May 2025, 03:55PM","Oleh: Syakirah Zulkifly
KUALA LUMPUR: Setiausaha Agung Konfederasi Bola Sepak Asia (AFC), Datuk Seri Windsor Paul John menyifatkan penswastaan Liga Malaysia bukan satu kegagalan, sebaliknya pengurusan kelab perlu lebih bertanggungjawab dalam mengendalikan sesebuah pasukan.
Menurut Windsor, masalah kewangan yang sering menghimpit pasukan ketika ini bukanlah disebabkan oleh penswastaan liga yang telah bermula sejak 2021 kerana apa yang berlaku adalah sifat ambil mudah sesetengah kelab yang tidak proaktif dalam menguruskan pasukan.
Windsor juga berharap, setiap kelab Liga Malaysia seharusnya lebih profesional dan langkah pengasingan daripada Persatuan Bolasepak Negeri (FA) kepada Kelab Bolasepak (FC) adalah tepat pada era bola sepak moden ketika ini.
“Saya tidak melihat penswastaan liga ini adalah satu kegagalan sebaliknya ini adalah satu proses untuk lebih bergerak ke hadapan.
“Inilah masanya untuk kelab-kelab belajar untuk memenuhi kriteria dan ketetapan yang telah AFC tetapkan. Sampai bila nak berada di takuk lama, kelab-kelab perlu lebih proaktif dan belajar tentang selok belok pengurusan kelab yang profesional.
“Jangan salahkan penswastaan itu sebab tanggungjawab yang sebenar adalah di bawah pengurusan kelab itu sendiri yang perlu lebih bijak untuk menguruskan daripada pelbagai aspek.
“Peraturan dan ketetapan oleh AFC sebenarnya sama sahaja dengan liga-liga yang lain, jadi saya percaya kalau ada kelab di Liga Malaysia ini yang boleh memenuhi peraturan, kenapa ada pasukan yang tidak boleh,” jelasnya.
Terdahulu, segelintir pihak menyelar bahawa dasar penswastaan Liga Malaysia menjadi punca kepada beberapa kelab dihimpit masalah kewangan sehingga ada yang dalam perancangan untuk menarik diri daripada bertanding pada musim hadapan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/tang-jie-ee-wei-teruskan-kemaraan-ke-suku-akhir-bersama-pasangan-baharu/,"Tang Jie, Ee Wei teruskan kemaraan ke suku akhir bersama pasangan baharu",SUKAN,"08 May 2025, 05:01PM","KUALA LUMPUR: Chen Tang Jie dan Toh Ee Wei membuktikan keserasian dengan pasangan baharu masing-masing apabila mara ke suku akhir Terbuka Taiwan 2025 di Taipei Arena, hari ini.
Ee Wei yang bergandingan dengan Loo Bing Kun mara selepas menewaskan beregu dari Korea Selatan, Ki Dong Ju-Jeong Na Eun 15-21, 23-21, 21-8 dan ia dilihat sebagai satu petanda positif buat mereka menjelang kejohanan seterusnya di Terbuka Thailand dan Masters Malaysia.
Bing Kun-Ee Wei dijadual menentang beregu Indonesia, Dejan Ferdinansyah-Siti Fadia Silva Ramadhanti yang menewaskan wakil tuan rumah, Lu Ming Che-Hung En-Tzu 21-14, 21-16.
Sementara itu, Tang Jie yang digandingkan bersama Chan Wen Tse turut melangkah ke suku akhir selepas menewaskan beregu Indonesia, Marwan Faza-Aisyah Salsabila 18-21, 21-18, 21-17 dalam tempoh 51 minit.
Tang Jie-Wen Tse selepas ini dijadual mengharungi satu lagi cabaran menentang wakil Indonesia, Bobby Setiabudi-Melati Daeva Oktavianti, esok.
Bobby-Melati melakar kejutan apabila menewaskan pilihan kedua dari Jepun, Hiroki Midorikawa-Natsu Saito 21-11, 21-16 dalam tempoh 26 minit.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/kuala-lumpur-city-komited-beraksi-di-liga-super-bakal-berwajah-baharu/,"Kuala Lumpur City komited beraksi di Liga Super, bakal berwajah baharu",SUKAN,"08 May 2025, 05:14PM","Oleh: Saiyed Ismail Saiyed Hussin
KUALA LUMPUR: Tarikh tutup proses mendapatkan lesen kebangsaan bagi bermain di Liga Super berakhir pada Sabtu dengan Kuala Lumpur City diyakini kekal bertanding di liga tertinggi negara ini.
Presiden Persatuan Bola Sepak Kuala Lumpur (KLFA) Syed Yazid Syed Omar menjelaskan pihaknya sedang melengkapkan dokumentasi sekaligus optimis mendapat lampu hijau beraksi musim akan datang.
“Dari segi, pelesenan kelab, ada satu kriteria, iaitu kewangan, jadi akan hantar 1-2 hari lagi, bagi saya tiada masalah dapatkan lesen,” kata Syed Yazid selepas mesyuarat Ahli Majlis Jawatankuasa Eksekutif KLFA semalam.
Syed Yazid turut menjelaskan, pihaknya mempunyai dana yang mencukupi untuk menampung perbelanjaan pasukan.
Selain itu, pengurusan juga sudah memulakan perancangan pasukan baharu The City Boys membabitkan pertukaran logo dan jersi serta skuad yang akan membawa cabaran.
Kuala Lumpur City bakal dilatih pengendali baharu menyaksikan S. Balachandran, Sulaiman Hussin dan Seslija Milomir menjadi tiga nama disenarai pendek bergantung kepada situasi seorang lagi calon Fandi Ahmad.
Naib Presiden, Datuk Sham Shamrat Sen Gupta kini memainkan peranan selaku Pengarah Eksekutif Kuala Lumpur City mengambil alih tugasan Ketua Pegawai Eksekutif milik Stanley Bernard.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/justin-letshanaa-cipta-kejutan-ke-suku-akhir/,"Justin, Letshanaa cipta kejutan ke suku akhir",SUKAN,"08 May 2025, 07:31PM","KUALA LUMPUR: Pemain perseorangan lelaki negara, Justin Hoh mara ke suku akhir Terbuka Taiwan selepas mengejutkan juara bertahan, Lin Chun Yi dalam aksi pusingan kedua di Taipei, hari ini.
Pemain ranking ke-45 dunia itu mempamerkan aksi cemerlang untuk menundukkan wakil tuan rumah yang menduduki ranking ke-17 dunia, Lin Chun Yi dengan kemenangan straight set 21-17, 21-18 dalam tempoh 46 minit.
Kemenangan itu menyaksikan Justin bakal berdepan seorang lagi pemain Taiwan, Wang Tze Wei di peringkat suku akhir, esok.
Sementara itu, pemain perseorangan wanita negara, K. Letshanaa turut mencipta kejutan apabila mara ke suku akhir kejohanan Super 300 pertamanya selepas menewaskan wakil tuan rumah, Chiu Pin Chian dalam pertarungan sengit.
Letshanaa yang menghuni ranking ke-50 dunia dipaksa bekerja keras sebelum mencatat kemenangan 21-19, 17-21, 26-24 dalam perlawanan yang berlangsung selama 71 minit.
Pemain berusia 21 tahun itu berdepan cabaran getir apabila akan menentang pemain ranking ke-15 dunia dari Korea Selatan, Sim Yu Jin bagi perebutan tiket ke separuh akhir.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/sri-pahang-dalam-kenangan/,Sri Pahang dalam kenangan,SUKAN,"08 May 2025, 08:23PM","Oleh: Syakirah Zulkifly
KUALA LUMPUR: Status penarikan diri Sri Pahang FC dari saingan Liga Super musim depan akhirnya menemui titik noktah apabila beberapa pemain skuad Tok Gajah yang masih terikat dengan kontrak kini mula mengintai peluang menyertai pasukan lain selepas mendapat kebenaran pengurusan untuk berhijrah.
Penjaga gol Sri Pahang FC, Zarif Irfan Hashimuddin mengesahkan beliau antara pemain yang menerima surat daripada pihak pengurusan hari ini, yang menyatakan bahawa kelab itu tidak akan menyertai sebarang saingan liga yang dikendalikan pengelola Liga Bolasepak Malaysia (MFL).
“Dukacitanya surat yang saya terima itu bertulis bahawa Sri Pahang FC tidak akan menyertai apa-apa saingan yang dianjurkan MFL.
“Saya mahu berjumpa pihak pengurusan sekali lagi pada minggu hadapan untuk berbincang menyelesaikan baki kontrak satu musim lagi jika boleh menuntut pampasan,” katanya ketika dihubungi Buletin TV3, petang tadi.
Pemain berasal dari Kedah itu mengakui lega kerana sekurang-kurangnya ada keputusan muktamad mengenai status Sri Pahang itu, namun dia juga sedih terpaksa mencari haluan baharu selepas empat musim bersama pasukan legenda berkenaan.
“Pastinya saya sedih dengan berita ini, tetapi sekurang-kurannya saya sudah boleh mula mencari pasukan lain untuk meneruskan karier musim depan,” tambahnya lagi.
Sebelum ini, khabar angin penarikan diri Sri Pahang FC dari saingan Liga Malaysia 2025/2026 bertiup kencang, apatah lagi selepas pemiliknya, Tengku Abdul Rahman Sultan Ahmad Shah mengumumkan beliau undur diri daripada pasukan itu selepas selesai aksi final Piala Malaysia pada 26 April lalu.
Difahamkan, Sri Pahang FC akan membuat pengumuman rasmi, Sabtu ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/la28-umum-lokasi-upacara-pembukaan-penutup/,"LA28 umum lokasi upacara pembukaan, penutup",SUKAN,"08 May 2025, 10:45PM","LOS ANGELES: Stadium Memorial Coliseum dan Stadium SoFi di Inglewood diumumkan sebagai lokasi rasmi bagi upacara pembukaan dan penutup Sukan Olimpik dan Paralimpik Los Angeles 2028 (LA28).
Menurut Pengerusi dan Presiden LA28, Casey Wasserman dalam satu kenyataan, upacara pembukaan Olimpik pada 14 Julai 2028 akan menjadi lebih istimewa apabila dua lokasi ikonik itu digabungkan dalam satu majlis yang julung kali diadakan secara dwi venue dengan Coliseum mencatat sejarah sebagai satu-satunya venue yang pernah digunakan untuk tiga temasya Olimpik (1932, 1984 dan kini 2028).
“Pemilihan dua venue luar biasa ini menggambarkan kekayaan sejarah sukan Los Angeles dan kemajuan teknologinya, selain menampilkan yang terbaik daripada bandar ini kepada dunia,” katanya.
Upacara penutup Olimpik dijadual berlangsung di Coliseum pada 30 Julai, manakala upacara pembukaan Sukan Paralimpik akan diadakan di Stadium SoFi pada 15 Ogos.
Penutup Paralimpik pula berlangsung pada 27 Ogos, juga di Coliseum.
Pengumuman itu bukan sesuatu yang mengejutkan kerana penggunaan kedua-dua venue tersebut sudah dibentangkan dalam cadangan bidaan Los Angeles sejak 2017 lagi. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/liga-europa-spurs-jumpa-united-di-final/,Liga Europa: Spurs jumpa United di final,SUKAN,"09 May 2025, 07:31AM","BODO: Tottenham mencerahkan peluang mereka menamatkan kemarau trofi selama 17 tahun dan menyelamatkan Ange Postecoglou daripada dipecat apabila mengalahkan Bodo/Glimt 2-0 awal pagi tadi untuk menempah pertembungan final Liga Europa menentang Manchester United.
Selepas menang aksi separuh akhir pertama 3-1 minggu lalu, pasukan bermasalah Postecoglou mengharungi badai pada aksi kedua dalam suasana angin kencang di Norway.
Dominic Solanke dan Pedro Porro menyumbat gol pada babak kedua ketika kemenangan Tottenham 5-1 secara agregat memastikan tiket mereka ke final di Bilbao pada 21 Mei ini.
United membelasah Athletic Bilbao 7-1 secara agregat untuk mencetus pertembungan final antara dua kelab gergasi Liga Perdana Inggeris (EPL) yang beraksi di bawah tahap sebenar dalam liga musim ini.
Tottenham sudah mengalahkan United tiga kali musim ini, menang 3-0 dan 1-0 dalam EPL serta 4-3 dalam Piala Liga.
Kelab London utara itu menyasarkan untuk memenangi trofi pertama mereka di Eropah sejak Piala UEFA 1984 dan trofi pertama dalam mana-mana pertandingan sejak Piala Liga 2008.
Empat final terakhir Tottenham berakhir dengan kekalahan, paling ketara final Liga Juara-Juara 2019 di tangan Liverpool, manakala mereka turut kalah pada final Piala Liga 2009, 2015 dan 2021.
Menamatkan kemarau itu akan memenuhi dakwaan berani Postecoglou awal musim ini beliau sering menang trofi pada musim kedua kendaliannya di mana-mana pasukan.
Di sebalik terdampar di tangga ke-16 EPL, kegemilangan Liga Europa buat Tottenham akan juga menyaksikan mereka layak ke Liga Juara-Juara musim depan.
Sama ada ia cukup untuk menyelamatkan Postecoglou daripada dipecat belum diketahui.
Warga Australia itu mengakui persepsi umum di luar Tottenham beliau berdepan pemecatan tidak kira kejayaan mereka dalam Liga Europa kerana prestasi mereka di liga domestik terlalu buruk. – AGENSI
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/liga-europa-peluang-united-dakap-piala-untuk-musim-24-25/,Liga Europa: Peluang United dakap piala untuk musim 24/25,SUKAN,"09 May 2025, 07:37AM","MANCHESTER: Manchester United menempah tiket ke final Liga Europa selepas membenam Athletic Bilbao 4-1 pada separuh akhir kedua awal pagi tadi, dengan Mason Mount meledak dua gol sekali gus menyaksikan tuan rumah menang 7-1 secara agregat dan berpeluang merebut trofi musim ini.
United, yang terdampar di tangga ke-15 Liga Perdana Inggeris (EPL), melakukan sepak mula dengan kelebihan selesa selepas menang 3-0 minggu lalu di Bilbao.
Namun Mikel Jauregizar meletakkan Athletic di depan pada minit ke-31 selepas usaha Harry Maguire mengeluarkan bola singgah di kakinya yang merembat kencang dari luar kotak penalti ke penjuru gol.
Gol itu mencetus kegusaran di Old Trafford namun mood mereka bertukar secara dramatik apabila Mount, pemain gantian babak kedua, menyamakan kedudukan buat United pada minit ke-72 untuk akhirnya melenyapkan nyanyian 5,000 penyokong Athletic.
Pemain tengah itu menyambut hantaran pendek daripada Leny Yoro sebelum berpusing dan mengatasi penjaga gol Julen Agirrezabala.
Casemiro menyumbat gol menerusi satu tandukan terbang susulan sepakan percuma tujuh minit kemudian dan Rasmus Hojlund memusnahkan sebarang kebangkitan lawan pada minit ke-85 apabila penyerang Denmark itu menampan masuk hantaran Amad Diallo.
Hojlund kemudian diberikan satu telefon bimbit sebelum berswafoto dengan Diallo dan Yoro di depan penyokong di Stretford End.
Mount melengkapkan gol keduanya pada masa kecederaan apabila dia menyedari Agirrezabala keluar dari kawasannya dan merembat kencang kaki kiri dari jarak enam ela sekali gus menyaksikan bos United, Ruben Amorim ceria dalam kegembiraan.
“Ia terlalu lama (menanti malam sebegini),” kata Mount.
“Saya terus berusaha, bekerja keras dalam latihan setiap hari dan cuba untuk kekal positif dan apabila saya berpeluang saya cuba melakukan impak.
“Hari ini ia berbaloi dan saya masuk serta memberi impak kepada perlawanan. Ia satu perlawanan tegang apabila saya masuk, saya cuba untuk menenangkan keadaan.”
United, juara Liga Europa pada tahun 2017, akan berdepan Tottenham Hotspur pada final sesama pasukan EPL pada 21 Mei ini di Stadium San Mames, Bilbao.– REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/liga-konferens-chelsea-jumpa-betis-di-final/,Liga Konferens: Chelsea jumpa Betis di final,SUKAN,"09 May 2025, 09:21AM","LONDON: Chelsea akan berdepan Real Betis pada final Liga Konferens UEFA selepas menang 1-0 ke atas kelab Sweden, Djurgarden awal pagi tadi memastikan kemenangan 5-1 secara agregat pada separuh akhir.
Kiernan Dewsbury-Hall meledak gol tunggal lewat babak pertama di Stamford Bridge pada malam pemain berusia 16 tahun, Reggie Walsh muncul pemain paling muda memulakan aksi Eropah buat Chelsea.
The Blues boleh muncul kelab pertama menang semua tiga pertandingan semasa UEFA jika mereka menundukkan Betis di Wroclaw, Poland pada 28 Mei ini.
“Amat gembira, tugas dilaksanakan malam ini dan kini kami ada hampir 20 hari untuk mempersiapkan diri bagi final ini dan harapnya kami boleh menang trofi ini,” kata bos Chelsea, Enzo Maresca kepada TNT Sports.
Chelsea tidak menang trofi utama sejak Liga Juara-Juara 2021, namun kapten Reece James percaya kelab itu kembali menuju ke puncak selepas mengharungi satu tempoh mencabar.
“Kami layak ke satu lagi final tetapi ia mungkin sesuatu yang kami jangka sebelum perlawanan dan kami juga menjangka untuk memenangi pertandingan ini. Memenangi trofi ini satu pencapaian besar,” kata James.
“Kami pastinya bergerak ke arah yang betul. Kami mengetuk pintu ke Liga Juara-Juara musim depan, persaingan amat sengit tetapi saya tidak ragu-ragu.
“Kami meraih keputusan bagus menentang Liverpool dan harapnya kami boleh mengekalkan momentum dan menamatkan musim dengan penuh bergaya.”
Chelsea menjadi pilihan utama berdepan Betis untuk memenangi trofi pertama mereka sejak konsortium diketuai Todd Boehly mengambil alih daripada Roman Abramovich tiga tahun lalu.
Betis mara ke final pertama di Eropah dalam sejarah kelab itu selepas mengatasi naib juara dua kali Liga Konferens, Fiorentina 4-3 secara agregat susulan seri 2-2 selepas masa tambahan pada aksi kedua di Itali.
Pemain pinjaman dari Manchester United, Antony mengatasi bekas rakan sepasukan David de Gea dengan satu sepakan percuma mengagumkan ketika Betis, yang menang 2-1 di Sepanyol minggu lalu, melebarkan kelebihan mereka selepas setengah jam.
Pemain antarabangsa Jerman, Robin Gosens menanduk masuk dua sepakan sudut sebelum rehat ketika Fiorentina mengubah keadaan dan mendahului 2-1 serta menyamakan agregat secara keseluruhan.
Antony bagaimanapun mengumpan kepada Abde Ezzalzouli untuk menyumbat masuk gol penentuan pada masa tambahan sekali gus menafikan Fiorentina peluang layak ke final ketiga berturut-turut. – AGENSI
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/harimau-malaya-jumpa-cape-verde-aksi-persahabatan-antarabangsa/,Harimau Malaya jumpa Cape Verde aksi persahabatan antarabangsa,SUKAN,"09 May 2025, 11:36AM","KUALA LUMPUR: Skuad Harimau Malaya mendapat lawan berkualiti dalam rangka persiapan Kelayakan Piala Asia 2027 selepas dijadual bertemu pasukan yang berada dalam ranking 100 terbaik dunia di laman sendiri, hujung bulan ini.
Persatuan Bolasepak Malaysia (FAM) mengesahkan skuad bimbingan Peter Cklamovski akan berentap dengan pasukan di ranking ke-72 dunia, Cape Verde pada aksi persahabatan di Stadium Bolasepak Kuala Lumpur, 29 Mei ini.
Ini kali pertama kedua-dua pasukan bertembung dan peluang melawan pasukan di ranking lebih baik pasti membantu Cklamovksi mengatur perancangan lebih mantap sebelum menentang Vietnam di Stadium Nasional, Bukit Jalil, pada 10 Jun ini.
Malah, kedua-dua pasukan akan berentap sekali lagi pada perlawanan berstatus perlawanan latihan yang akan diadakan secara tertutup tanpa penonton di Stadium Nasional pada 3 Jun.
Sebagai rekod, aksi menentang Vietnam amat penting memandangkan pasukan yang berada di ranking ke-109 dunia itu menjadi pencabar terkuat Malaysia dalam Kumpulan F.
Kedua-dua pasukan membuka kempen Kelayakan Piala Asia 2027 dengan cemerlang apabila Malaysia menewaskan Nepal 2-0 manakala Vietnam membenam Laos 5-0.
Kelebihan jaringan menyaksikan Vietnam mendahului Malaysia dalam Kumpulan F meskipun masing-masing menghimpun tiga mata.
Aksi Kelayakan Piala Asia lebih sukar memandangkan hanya juara kumpulan akan mendapat slot ke pusingan akhir di Arab Saudi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/hakim-danish-raih-podium-pada-kejuaraan-dunia-gp-remaja1/,Hakim Danish raih podium pada Kejuaraan Dunia GP Remaja,SUKAN,"05 May 2025, 08:23AM","KUALA LUMPUR: Jalur Gemilang berkibar megah di Eropah apabila pelumba berbakat negara, Hakim Danish Ramli menaiki podium pada pusingan pertama Kejuaraan Dunia GP Remaja (JrGP) di Estoril, Portugal, semalam.
Pelumba pasukan SIC Racing MSi itu mempamerkan aksi cemerlang selepas menamatkan perlumbaan di tempat kedua sekali gus melakar kejayaan podium sulungnya pada kejuaraan berkenaan.
Kejayaan itu meneruskan persembahan positif yang dilakukannya pada pusingan pertama kejuaraan Piala Rookies Red Bull MotoGP (RBMRC) di Jerez, Sepanyol minggu lalu yang menyaksikannya turut meraih podium.
Pelumba Sepanyol, Brian Uriarte daripada pasukan UAX Seventytwo Artbox mengungguli perlumbaan manakala pelumba Finland, Rico Salmela (Estrella Galicia 0.0 Honda) melengkapkan podium.
Dalam penampilan sulungnya di JrGP musim lalu, Hakim Danish menamatkan saingan di kedudukan ke-15 keseluruhan selepas mengumpul 46 mata.
Pelumba berusia 17 tahun itu berdepan Penunjuk Prestasi Utama (KPI) untuk menamatkan kempen JrGP di kedudukan lima terbaik dan RBMRC di kedudukan tiga terbaik sebagai syarat bagi menempah slot ke Moto3 dalam Kejuaraan Motosikal Dunia musim depan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/piastri-lakar-hatrik/,Piastri lakar hatrik,SUKAN,"05 May 2025, 09:09AM","MIAMI: Oscar Piastri melakar kemenangan hatrik apabila berjaya mengungguli Grand Prix Miami, pagi tadi.
Lebih menarik, Mclaren juga meraih penamat satu-dua selepas rakan sepasukan, Lando Norris turut menaiki podium dan George Russell dari Mercedes menduduki tempat ketiga.
Juara dunia empat kali, Max Verstappen yang bermula di petak utama, berakhir di tempat keempat manakala Alex Albon dari Williams kelima.
Terdahulu, Piastri muncul juara di GP Bahrain dan Arab Saudi selain memenangi gelaran pertamanya musim ini di GP China.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/bayern-munich-juara-bundesliga-kali-ke-341/,Bayern Munich juara Bundesliga kali ke-34,SUKAN,"05 May 2025, 09:39AM","BERLIN: Bayern Munich merangkul kejuaraan Bundesliga buat kali ke-34 apabila pencabar terdekat, Bayer Leverkusen seri 2-2 menentang Freiburg, awal pagi tadi.

Leverkusen berdepan misi wajib menang untuk mempertahankan kejuaraan selepas Bayern seri 3-3 di RB Leipzig, kelmarin.

Namun keputusan awal pagi tadi menyebabkan juara musim lalu itu berada di tangga kedua dengan 68 mata, ketinggalan lapan mata berbanding Bayern berbaki dua lagi perlawanan.

“Kami boleh mengambil sedikit masa sekarang untuk menikmati kejayaan menjuarai Bundesliga.

“Satu perasaan yang luar biasa! Saya ingin mengucapkan tahniah kepada pemain atas usaha cemerlang mereka sepanjang musim. Anda melakukan ini bersama-sama. Anda menjuarainya sebagai satu pasukan.

“Musim belum berakhir lagi dan masih banyak yang perlu diharungi. Ayuh tamatkannya dengan lebih kuat bersama,” kata jurulatih Bayern, Vincent Kompany dalam satu kenyataan.

Bayern akan menyertai Piala Dunia Kelab di Amerika Syarikat, bulan depan.

Kelab gergasi Jerman itu akan menerima trofi liga Sabtu ini ketika melayan kunjungan Borussia Moenchengladbach.

Penyerang England, Harry Kane yang sudah merekodkan 60 gol bersama Bayern, dijangka muncul pemain pertama dalam sejarah Bundesliga dinobat penjaring gol terbanyak dalam kedua-dua musim pertamanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/epl-harapan-forest-ke-liga-juara-juara-kian-pudar/,EPL: Harapan Forest ke Liga Juara-Juara kian pudar,SUKAN,"06 May 2025, 08:40AM","LONDON: Nottingham Forest menerima tamparan hebat dalam usaha mereka layak ke Liga Juara-Juara Eropah (UCL) selepas sekadar seri 1-1 di Crystal Palace, awal pagi tadi.
Pasukan kendalian Nuno Espirito Santo memerlukan kemenangan untuk terus menekan pencabar kelompok lima teratas.
Namun sepakan penalti Eberechi Eze pada minit ke-60 meletakkan Palace di depan dan sekalipun Murillo menyamakan kedudukan empat minit kemudian, Forest meninggalkan London selatan di luar posisi ke Liga Juara-Juara.
Hasrat pasukan tangga keenam Forest cuba untuk tampil dalam pertandingan kelab elit Eropah buat kali pertama sejak 1980-81 kini semakin sukar.
Mereka ketinggalan dua mata di belakang pasukan tangga kelima Chelsea dan tangga keempat Newcastle, dengan pasukan tangga ketiga Manchester City tiga mata di depan Forest.
Forest mempunyai baki tiga perlawanan, dengan aksi boleh menang menentang Leicester dan West Ham sebelum apa yang mungkin menjadi penentu pada hari terakhir musim berdepan Chelsea.
“Kami menguasai perlawanan. Kami mencipta dan banyak mendominasi. Babak kedua berbeza. Reaksi baik tetapi Palace mencetus banyak masalah,” kata Nuno.
“Palace benar-benar berbahaya jika mereka menyusun gerakan. Ia penting untuk tidak membenarkan banyak serangan balas. Kami amat positif tetapi ia tidak mudah untuk beraksi di Selhurst Park.
“Kami perlu melaksanakan tugas di City Ground. Kami bertemu Leicester dan ia pasti sukar. Ia pasti akan menjadi sebegitu hingga ke akhirnya.”
Pasukan Nuno turun tanpa pemain sayap yang cedera Callum Hudson-Odoi, yang sebaliknya menyertai penyokong pelawat di satu sudut di Selhurst Park. – AGENSI
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/nor-saiful-kembali-bimbing-skuad-hoki-remaja/,Nor Saiful kembali bimbing skuad hoki remaja,SUKAN,"06 May 2025, 06:14PM","KUALA LUMPUR: Nor Saiful Zaini Nasruddin kembali dilantik sebagai ketua jurulatih pasukan hoki remaja kebangsaan dengan kontrak selama tiga tahun.
Pengendali berusia 59 tahun itu pernah mengemudi skuad remaja kebangsaan dari 2016 hingga 2020 sebelum membuat keputusan melepaskan jawatan bagi memberi tumpuan kepada pembangunan akar umbi dan mengendali pasukan Tenaga Nasional Berhad (TNB) pada 2020.
Dia yang menggantikan tempat I Vikneswaran secara rasmi hari ini akan bertanggungjawab mengemudi skuad negara menjelang Kejohanan Piala Dunia Remaja di Chennai, India dari 28 November hingga 10 Disember depan.
Justeru Nor Saiful yang hanya mempunyai tempoh enam bulan untuk mempersiapkan pasukan akan melakukan apa sahaja yang termampu bagi memastikan skuad remaja negara tidak tewas kepada pasukan yang berada di bawah ranking Malaysia ketika ini, ke-11 dunia dan keempat Asia.
“Dalam Piala Remaja Asia, kita nombor empat dan di Piala Dunia ada 24 pasukan. Sasaran saya jangan kalah dengan pasukan di bawah ranking kita, itu sasaran nombor satu.
“Apa yang kita mahu, pemain bermain dengan baik di Piala Dunia Remaja, tidak kiralah di posisi apapun. Apapun, sudah tentu kita tak nak kalah dengan pasukan di bawah ranking kita dan disebabkan itu, persiapan adalah sangat penting.
“Jadi sasarannya, perlu menewaskan seluruh pasukan di bawah ranking kita dan bermain dengan baik apabila bertemu pasukan di atas ranking kita untuk memenangi perlawanan.
“Ini supaya apabila mereka pulang nanti, dia boleh jadi pemain yang lebih baik dan ada peluang untuk diserapkan ke dalam pasukan kebangsaan,” kata Nur Saiful dalam sidang media bersama Presiden Konfederasi Hoki Malaysia (KHM), Datuk Seri Subahan Kamal, hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/terbuka-taiwan-gandingan-baharu-tang-jie-wen-tse-mula-langkah-kanan/,Terbuka Taiwan: Gandingan baharu Tang Jie-Wen Tse mula langkah kanan,SUKAN,"07 May 2025, 07:41AM","KUALA LUMPUR: Gandingan baharu beregu campuran negara, Chen Tang Jie-Chan Wen Tse mempamerkan permulaan cemerlang apabila mara ke pusingan kedua Terbuka Taiwan selepas menewaskan pasangan Hong Kong, Lui Chun Wai-Fu Chi Yan 21-17, 21-17 hari ini.
Kemenangan itu hadir pada penampilan sulung Tang Jie bersama Wen Tse, susulan perpisahan sementara Tang Jie dengan gandingan asalnya, Toh Ee Wei.
Seterusnya, mereka akan berdepan cabaran pasangan Indonesia, Marwan Faza-Aisyah Salsabila Putri Pranata pada aksi pusingan kedua Khamis ini.
Sementara itu, Tang Jie turut mencipta kejayaan dalam acara beregu lelaki bersama Wong Vin Sean apabila berjaya melepasi halangan pusingan kelayakan untuk mara ke undian utama.
Mereka terlebih dahulu menundukkan gandingan Republik Czech, Jiri Kral-Ondrej Kral 25-23, 21-18 dalam tempoh 37 minit sebelum mengatasi pasangan Choi Sol Gyu-Goh V Shem 21-18, 21-17 dalam perlawanan kedua kelayakan.
Tang Jie-Vin Sean dijadualkan menentang pasangan tuan rumah, Lee Fang Chih-Lee Fang Jen pada aksi pusingan pertama esok.
Dalam acara perseorangan lelaki, Tan Jia Jie menunjukkan semangat juang tinggi apabila bangkit dalam kedua-dua aksi kelayakan untuk menempah tempat ke undian utama.
Pemain ranking ke-83 dunia itu menewaskan pemain India, M Mithun 17-21, 21-19, 21-9 sebelum mengejutkan seorang lagi wakil India, Manraj Singh 9-21, 21-19, 22-20.
Jia Jie akan bertemu rakan senegara, Aidil Sholeh Ali Sadikin yang menghuni ranking ke-50 dunia pada pusingan pertama esok.
Dalam acara beregu wanita, pasangan baharu negara, Cheng Su Hui-Tan Zhing Yi turut mara ke undian utama selepas mengetepikan dua pasangan Taiwan.
Mereka menewaskan Chen Hsuan Ni-Hsieh Yi Tsen 21-11, 21-18 dalam masa 27 minit sebelum menang ke atas Jiang Yi Hua-Wen Hao Yun 26-24, 21-15.
Su Hui-Zhing Yi akan berdepan pasangan Indonesia yang baru digandingkan, Apriyani Rahayu-Febi Setianingrum pada pusingan pertama.
Dalam saingan beregu lelaki, Goh Boon Zhe-Loo Bing Kun turut melangkah ke undian utama selepas menundukkan pasangan Taiwan, Ho Wen Hsun-Yang Yi Zhang 20-22, 21-17, 21-14.
Mereka bakal berdepan pasangan Jepun yang berada di ranking ke-40 dunia, Takumi Nomura-Yuichi Shimogami.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/ucl-gol-super-sub-frattesi-bawa-inter-ke-final/,UCL: Gol ‘super-sub’ Frattesi bawa Inter ke final,SUKAN,"07 May 2025, 08:35AM","MILAN: Davide Frattesi memacu Inter Milan ke final Liga Juara-Juara awal pagi tadi dengan gol kemenangan pada masa tambahan yang membolehkan kelab Itali itu menang 4-3 ke atas Barcelona sekali gus mara 7-6 secara agregat.
Pemain tengah Itali, Frattesi memenangkan perlawanan luar biasa itu dalam hujan lebat di Milan apabila dia merembat masuk pada minit ke-99 selepas gerakan cemerlang daripada Marcus Thuram, menyaksikan San Siro bergema dan bergegar dengan sorakan kegembiraan penonton tuan rumah.
Pasukan kendalian Simone Inzaghi akan bertemu sama ada Arsenal atau Paris Saint-Germain hujung bulan ini di Munich, yang mana mereka berasa mempunyai peluang hebat untuk dinobat raja Eropah buat kali keempat selepas menang aksi epik itu.
Frattesi tampil beberapa kali sebagai ‘super-sub’ buat Inter dan dia meledak gol lewat perlawanan seperti dilakukannya ketika menang pada suku akhir pertama ke atas Bayern Munich.
“Ia amat luar biasa, saya tidak tahu nak kata apa. Saya fikir selepas perlawanan Bayern saya tidak akan berasakan emosi sama, tetapi malam ini ia lebih luar biasa,” kata Frattesi kepada Sky Sport.
“Inilah yang terbaik dalam karier saya. Saya tidak dianugerahkan dengan bakat luar biasa, tetapi saya tidak pernah berputus asa dan sering percaya dan inilah ganjarannya bagi semua usaha dan dedikasi saya.”
Gol kemenangan Frattesi, gol ketujuhnya musim ini dan mungkin paling penting dalam kariernya, amat luar biasa kerana hakikatnya Inter sepatutnya sudah tersingkir.
Tuan rumah berada di ambang penyingkiran dengan berbaki dua minit masa sebenar apabila Raphinha melengkapkan kebangkitan daripada ketinggalan dua gol pada babak pertama dan memberikan Barca pendahuluan 3-2 pada malam itu. – AGENSI
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/beregu-tiada-masalah-perseorangan-belum-kuat-chong-wei/,"Beregu tiada masalah, perseorangan belum kuat – Chong Wei",SUKAN,"07 May 2025, 04:17PM","KUALA LUMPUR: Legenda badminton negara, Datuk Lee Chong Wei menegaskan sektor perseorangan perlu diberi penekanan khusus sekiranya Malaysia mahu menjadi pencabar utama pada kejuaraan Piala Thomas tahun depan.
Pemenang tiga pingat perak Sukan Olimpik itu berkata kekuatan dalam acara perseorangan adalah elemen paling penting dalam mana-mana kejohanan berpasukan.
“Kalau mahu pergi jauh dalam Piala Thomas, kita mesti kukuhkan bahagian perseorangan. Beregu kita tidak banyak masalah, sudah ada beberapa pasangan mantap. Tapi perseorangan belum cukup kuat.
“Pasukan perlu ada sekurang-kurangnya tiga pemain perseorangan yang boleh menjadi sandaran, bukan hanya bergantung kepada Lee Zii Jia,” katanya kepada BH Sukan.
Chong Wei berkata demikian ketika ditanya mengenai apa yang perlu dilakukan bagi memastikan Malaysia menjadi antara pasukan pilihan di pentas Piala Thomas 2026 yang dijadual berlangsung pada Mei tahun depan.
Minggu lalu, Malaysia sekali lagi gagal meraih gelaran dalam kejohanan berpasukan selepas terkandas di peringkat suku akhir Piala Sudirman 2025 di Xiamen, China.
Chong Wei berkata, pemain seperti Leong Jun Hao dan Justin Hoh dilihat berpotensi tetapi masih memerlukan lebih banyak pendedahan serta peluang beraksi di pentas antarabangsa.
“Jun Hao dan Justin kena cepat tingkatkan permainan mereka. BAM perlu hantar mereka ke lebih banyak kejohanan untuk bina keyakinan dan naikkan ranking.
“Kita tak boleh terlalu bergantung kepada satu atau dua pemain saja kerana bila Piala Thomas berlangsung, kita tak tahu siapa yang akan cergas atau cedera,” katanya.
Chong Wei turut menggesa Persatuan Badminton Malaysia (BAM) dan barisan kejurulatihan untuk tidak menunggu saat akhir dalam membuat perancangan rapi, memandangkan Piala Thomas adalah kejohanan dwitahunan yang tarikh penganjurannya sudah diketahui lebih awal.
Malaysia pernah menjulang Piala Thomas sebanyak lima kali, namun kali terakhir adalah pada 1992 di Kuala Lumpur.
Sejak itu, skuad negara hanya mampu muncul naib juara sebanyak empat kali termasuk edisi 2014 di New Delhi, India yang turut menyaksikan Chong Wei sebagai tonggak utama.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/amorim-akui-united-perlu-sengsara-untuk-ke-final-liga-europa/,Amorim akui United perlu sengsara untuk ke final Liga Europa,SUKAN,"07 May 2025, 11:25PM","MANCHESTER: Manchester United perlu bekerja keras untuk memastikan kemenangan pada aksi separuh akhir kedua Liga Europa menentang Athletic Bilbao walaupun mempunyai bekalan selesa.
Menurut pengendalinya, Ruben Amorim, United dalam kedudukan selesa untuk ke final selepas meledak tiga gol tanpa balas ketika aksi pertama di Sepanyol pada Khamis lalu.
Dalam saingan domestik, kelab Old Trafford itu bergelut dengan kedudukan di tangga ke-15 Liga Perdana Inggeris dan Amorim tidak mahu mengambil mudah cabaran bakal diberikan Bilbao.
“Jika anda melihat pasukan kami, kami tidak boleh katakan apa yang akan berlaku. Ada beberapa pasukan dalam mana-mana liga yang memahami permainan ini akan tahu ia membawa perbezaan.
“Kami perlu menghadapi perlawanan ini sebagai satu lagi cabaran. Saya rasa kami perlu menjaringkan gol untuk mara ke final. Itu cara kami akan menghadapi perlawanan ini.
“Kami perlu sengsara sedikit untuk mara ke final dan kami bersedia untuk mengalaminya,” kata Amorim.
United akan kehilangan khidmat bek tengah Matthijs de Ligt selepas pemain Belanda berusia 25 tahun itu cedera ketika kekalahan 4-3 di tangan Brentford pada Ahad.
Athletic turut berdepan masalah kecederan dengan pemain sayapnya, Nico Williams dan abangnya, Inaki tidak dapat beraksi di Old Trafford akibat kecederaan. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/kdn-fc-bayar-gaji-tiga-bulan/,KDN FC bayar gaji tiga bulan,SUKAN,"07 May 2025, 11:56PM","KOTA BHARU: Kelantan Darul Naim (KDN FC) sudah melunaskan tunggakan gaji selama tiga bulan kepada pemainnya yang beraksi di Liga Super musim 2024-25.
Presidennya, Rozi Muhamad berkata, kini tunggakan gaji masih berbaki empat bulan daripada keseluruhan tunggakan gaji selama tujuh bulan.
Katanya, bagi tunggakan gaji bulan keempat akan dibayar minggu depan dan selebihnya akan dibayar secara berperingkat dalam masa terdekat.
“Setakat ini kita dah mula bayar gaji pemain sejak Februari lalu dan dalam tempoh terdekat akan cuba selesaikan baki tunggakan.
“Isu ini (tunggakan gaji) di pihak kelab kita bagi perhatian serius, dan saya nak tegaskan kita hanya tertunggak tujuh bulan, tak sampai lapan bulan atau lebih sebagaimana ditularkan,” kata Rozi dalam sidang media selepas Majlis Makan Malam Penghargaan KDN FC di Hotel Perdana, hari ini.
Majlis turut dihadiri Timbalan Menteri Besar Kelantan, Datuk Dr Mohamed Fadzli Datuk Hassan dan Pengerusi Jawatankuasa Belia, Sukan, Badan Bukan Kerajaan (NGO) dan Perpaduan Masyarakat Negeri Kelantan, Zamakhshari Muhamad.
Rozi berkata, dengan selesai isu tunggakan gaji dan beberapa syarat Liga Bolasepak Malaysia (MFL) dan jawatankuasa First Instance Body (FIB) yang perlu dipenuhi, pihaknya berharap KDN FC boleh beraksi pada Liga Super musim 2025-26.
“Kita akan cuba yang terbaik bagi mendapatkan kelulusan lesen daripada FIB dan berharap menerima keputusan positif,” katanya.
Rozi berkata, pihaknya mensasarkan sebanyak RM6 juta hingga RM7 juta untuk perbelanjaan pasukan musim depan.
Dalam majlis itu, seramai 20 penaja dan rakan strategik diraikan selain mengumumkan tokoh korporat, Datuk Mohd Irwan Rizal Mohd Ali Napiah sebagai ketua pegawai eksekutif yang baru.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/ucl-tewaskan-arsenal-psg-bertemu-inter-di-final/,"UCL: Tewaskan Arsenal, PSG bertemu Inter di final",SUKAN,"08 May 2025, 07:38AM","PARIS: Paris Saint-Germain (PSG) mara ke final Liga Juara-Juara (UCL) ketika jaringan Fabian Ruiz dan Achraf Hakimi membantu mereka menang 2-1 ke atas Arsenal pada separuh akhir kedua awal pagi tagi, memastikan kemaraan 3-1 secara agregat.
Ruiz merembat masuk dari penjuru kotak penalti pada minit ke-27 di Parc des Princes untuk meletakkan PSG di depan selepas mereka bertahan dengan asakan awal bertali arus pasukan pelawat.
Mendahului pada perlawanan itu selepas gol Ousmane Dembele pada aksi pertama minggu lalu, PSG kemudian menyaksikan sepakan penalti Vitinha diselamatkan pada babak kedua.
Bagaimanapun Hakimi terus menekan Arsenal apabila dia menjaringkan gol kedua pada minit ke-72 sekalipun Bukayo Saka membalas satu gol buat pelawat empat minit kemudian.
PSG layak ke perlawanan akhir di Munich pada 31 Mei ini menentang Inter Milan dan ia adalah final Liga Juara-Juara kedua dalam sejarah mereka, lima tahun selepas tumpas di tangan Bayern Munich di Lisbon.
Arsenal pula menyaksikan impian Eropah mereka berkubur ketika mereka gagal layak ke final kali kedua, 19 tahun selepas tunduk kepada Barcelona di Paris.
Masih tidak meraih sebarang trofi sejak Piala FA 2020, apa yang tinggal buat pasukan kendalian Mikel Arteta adalah muncul naib juara Liga Perdana Inggeris buat kali ketiga berturut-turut.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/al-ittihad-bangkit-kecewakan-al-nassr-hampiri-kejuaraan-liga/,"Al-Ittihad bangkit kecewakan Al-Nassr, hampiri kejuaraan Liga",SUKAN,"08 May 2025, 08:55AM","RIYADH: Houssem Aouar meledak gol pada masa kecederaan untuk membantu Al-Ittihad melengkapkan kebangkitan mengagumkan sekali gus meraih kemenangan 3-2 ke atas Al-Nassr awal pagi tadi, menyaksikan mereka semakin menghampiri kejuaraan Liga Pro Saudi.
Sadio Mane membuka tirai jaringan buat tuan rumah selepas hanya tiga minit menerusi rembatan leret.
Pemain antarabangsa Senegal itu kemudian mengumpan kepada Ayman Yahya untuk menjadikan kedudukan 2-0 buat Al-Nassr pada minit ke-37.
Gol itu kekal susulan semakan VAR, sekalipun bola terkena tangan Mane dalam gerakan gol.
Al-Ittihad bertindak lebih baik selepas rehat dan Karim Benzema merapatkan kedudukan menerusi tandukan pada minit ke-49.
Pasukan kendalian Laurent Blanc itu menyamakan kedudukan tiga minit kemudian berikutan satu serangan balas pantas, disudahi oleh N’Golo Kante dengan percubaannya menerjah jaring Al-Nassr.
Pemain antarabangsa Algeria, Aouar kemudian menjaringkan gol kemenangan pada minit keempat masa kecederaan selepas menyambut hantaran silang Moussa Diaby.
Al-Ittihad, yang boleh memastikan kejuaraan berganda domestik selepas layak ke final Piala Raja Saudi, melebarkan pendahuluan mereka kepada 71 mata, enam mata di depan Al-Hilal dengan berbaki empat perlawanan.
Bagi Al-Nassr, kelab yang diketuai Cristiano Ronaldo, yang kini berada di tangga keempat dengan 60 mata, kekalahan itu satu tamparan terhadap impian mereka layak ke Liga Juara-Juara Asia Elit musim depan.
Hanya dua pasukan layak dari liga itu selepas Al-Ahli dari Arab Saudi muncul juara Asia, Sabtu lalu. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/chelsea-akan-beri-guard-of-honour-kepada-liverpool-di-stamford-bridge/,Chelsea akan beri ‘guard of honour’ kepada Liverpool di Stamford Bridge,SUKAN,"02 May 2025, 10:42PM","LONDON: Chelsea akan memberi penghormatan ‘guard of honour’ kepada juara baharu Liga Perdana Inggeris, Liverpool ketika kedua-dua pasukan bertemu di Stamford Bridge, Ahad ini.
Liverpool muncul juara liga buat kali ke-20 selepas meraih kelebihan 15 mata yang tidak mampu lagi dipintas pencabar terdekat, Arsenal dengan empat baki perlawanan musim ini.
Walaupun tiada peraturan mewajibkan pasukan lawan memberikan penghormatan berkenaan, pengurus Chelsea, Enzo Maresca menegaskan anak buahnya akan tetap berdiri berbaris untuk menyambut ketibaan skuad Arne Slot sebelum sepak mula.
“Saya rasa ia satu tradisi yang patut diteruskan dan kami mahu lakukannya. Mereka menang liga, mereka layak untuk penghormatan itu dan harapnya satu hari nanti kami juga berada di posisi itu,” katanya.
Menariknya, ini kali pertama pemain Liverpool dibenarkan bersalaman dengan lawan selepas bergelar juara, berbeza dengan kejayaan mereka pada 2020 yang disambut tanpa kontak fizikal berikutan pandemik COVID-19.
Ketika itu, Liverpool menjuarai liga dengan baki tujuh perlawanan dan menerima ‘guard of honour’ daripada semua pasukan yang mereka hadapi selepas itu termasuk Manchester City, Aston Villa, Brighton, Burnley, Arsenal, Chelsea dan Newcastle.
Chelsea sebelum ini juga memberikan penghormatan sama kepada Manchester City kendalian Pep Guardiola pada musim lalu.
Dalam pada itu, Chelsea masih dalam misi untuk menamatkan saingan di kelompok lima terbaik liga bagi melayakkan diri ke Liga Juara-Juara.
Harapan mereka kembali cerah selepas Nottingham Forest, yang berkongsi mata dengan Chelsea, tewas kepada Brentford.
Bagaimanapun, Maresca tidak menjangka Liverpool akan bermain sambil lewa meskipun sudah sah bergelar juara. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/epl-gol-de-bruyne-kukuhkan-kedudukan-man-city-di-5-tempat-teratas/,EPL: Gol De Bruyne kukuhkan kedudukan Man City di 5 tempat teratas,SUKAN,"03 May 2025, 07:38AM","MANCHESTER: Kevin De Bruyne menjaringkan gol dalam perlawanan kedua terakhirnya di laman sendiri untuk membantu Manchester City menewaskan Wolves dan melonjak ke tangga ketiga Liga Perdana Inggeris (EPL) awal pagi tadi.
Pemain tengah itu sebelum ini mengumumkan bahawa beliau akan meninggalkan kelab apabila kontraknya tamat pada penghujung musim, dan penyudah sepakan pertamanya hasil hantaran lintang rendah Jeremy Doku membantu City mendahului empat mata di hadapan pasukan di tempat keenam, Nottingham Forest, dalam perebutan tempat ke Liga Juara-Juara Eropah (UCL) musim depan.
Sebelum jaringan itu, Wolves memberi tekanan kepada City dan sepatutnya boleh mencipta jaringan apabila berjaya menembusi benteng lawan, tetapi Jean-Ricner Bellegarde memilih untuk melorongkan bola berbanding membuat percubaan sendiri, dan peluang itu terlepas apabila Marshall Munetsi yang meluru tidak berjaya menyumbat gol.
Pasukan pelawat yang sedang berada dalam prestasi baik membuat City kelihatan goyah dan hampir memecah kebuntuan apabila Rayan Ait-Nouri yang berbahaya menggegarkan tiang gol sebelum percubaan susulannya diselamatkan di garisan gol oleh Josko Gvardiol.
Wolves cuba bangkit pada separuh masa kedua dan sekali lagi terkena palang menerusi rembatan melengkung Matheus Cunha.
Kekalahan di Stadium Etihad bermakna rentetan enam kemenangan berturut-turut skuad kendalian Vior Pereira berakhir.
Wolves kini berada di tangga ke-13, mengumpul 41 mata, perbezaan 2 mata dengan Manchester United di tempat ke-14.-AGENSI
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/epl-liverpool-boleh-atasi-rekod-man-city-jika-menang-semua-baki-perlawanan/,"EPL: Liverpool boleh atasi rekod Man City, jika menang semua baki perlawanan",SUKAN,"03 May 2025, 09:38AM","LIVERPOOL: Liverpool boleh menikmati baki empat perlawanan musim ini dengan tenang selepas mengesahkan kejuaraan Liga Perdana Inggeris (EPL) lebih awal.
Arne Slot boleh menggilirkan pemain-pemainnya tanpa perlu risau dengan keputusan perlawanan kerana tidak ada pasukan mampu menggugat kedudukan mereka.
Sambil merehatkan tonggak-tonggak utamanya, Slot boleh menguji pemain-pemain seperti Federico Chiesa dan Harvey Elliott menjelang jendela perpindahan musim panas.
Namun jika Liverpool memenangi keempat-empat perlawanan terakhir itu, mereka berpeluang mencipta rekod baharu Liga Perdana Inggeris dengan rekod jurang terbesar antara pasukan teratas dan di tangga kedua.
Baki empat pasukan yang akan dihadapi The Reds ialah Chelsea, Arsenal, Brighton dan Crystal Palace.
Hakikatnya tiada persaingan untuk kejuaraan liga musim ini.
Jurang ketika ini adalah 15 mata. Dengan Liverpool akan bertemu Gunners di Anfield, peluang untuk melebarkannya kepada 18 mata masih ada.
Kemudian The Reds hanya perlu menambah satu mata lagi di depan Arsenal untuk menyamai rekod jurang terbesar antara dua pasukan teratas dalam sejarah Liga Perdana Inggeris.
Ketika ini rekod berkenaan milik Manchester City, yang menamatkan musim 2017-18 dengan jurang 19 mata di depan pesaing terdekat, Manchester United.
Kejuaraan Liverpool pada 2019-20 sepatutnya sudah memecahkan rekod berkenaan, tetapi selepas mengesahkan gelaran liga dengan tujuh perlawanan berbaki, The Reds tewas dua kali dan seri dua lagi dalam perlawanan terakhir mereka untuk mengatasi City dengan 18 mata.
Jika Liverpool berjaya menewaskan Chelsea, Arsenal, Brighton dan Palace, jurang berkenaan akan kekal sekurang-kurangnya pada 18 mata. Rekod City hanya akan diatasi jika Arsenal tercicir mata lagi. – AGENSI
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/srg-og-terus-memukau-homebois-kekal-rekod-kemenangan/,"SRG.OG terus memukau, HomeBois kekal rekod kemenangan",SUKAN,"03 May 2025, 05:23PM","Oleh Al Shaiful Nazib Talib
KUALA LUMPUR: Selangor Red Giants (SRG.OG) terus tampil dengan aksi memukau pada minggu ketiga saingan Liga Profesional Mobile Legends Bang Bang (MPL Malaysia) selepas garang mengatasi cabaran juara tiga kali, Todak menerusi kemenangan 2-0.
Aksi cukup kemas terus disajikan SRG.OG yang menyenaraikan barisan ‘regular’ diketuai Muhd Qayyum Ariffin Mohd Suhairi (Yums), Muhd Haqqullah Ahmad Shahrul Zaman (Sekys), Haziq Danish Mohd Rizwan (Stormie) dan dua pemain import, Mark Genzon Sojero Rusiana (Kramm) dan John Vincent Banal (Innocent).
Sebaliknya cubaan Todak menyenaraikan dua muka baharu, Gilbert Arihta (Gebe) dan Muhd Raffi Hakim (Magma) tidak begitu menjadi selepas ditekan dengan agak hebat pada ‘game’ pertama.
Gandingan Stormie yang menggunakan hero ‘Kimmy’ dan Sekys yang mengawal hero ‘Joy’ jelas sukar disekat Todak, dengan hanya 12 minit masa yang diambil SRG.OG untuk menguncikan kemenangan pertama.
‘Game’ kedua, Todak mengatur strategi baru untuk menyekat SRG.OG, namun, walaupun dapat mengheret permainan dengan agak lama, kelibat Stromie, kali ini dengan hero ‘Pharsa’ terus menjadi halangan untuk melakukan kebangkitan.
Ditambah dengan permainan baik Innocent dengan hero ‘Harith’, tempoh 19 minit pertarungan berakhir dengan kemenangan sekali lagi memihak SRG.OG.
Sekaligus menyaksikan SRG.OG terus kekal dengan rekod empat kemenangan berturut-turut tanpa sebarang kekalahan.
Sementara itu, pasukan HomeBois terus mengekori rapat SRG.OG selepas turut merakam kemenangan keempat.
Kali ini, HomeBois yang dibarisi Mohd Irwandy Lim (Izanami), Adam Hamidun (MelQT), Vincentsius Ivan Adrianto (Ivann), Muhd Ikmal Hakimy Azemi (Eyymal) dan Kenley Nathaniel Zefanya (Vell) garang mengatasi cabaran Team Rey juga menerusi kemenangan 2-0.
MelQT terus menjadi pemusnah dengan hero ‘Harith’, memastikan mata pertama milik HomeBois dalam aksi yang berlangsung selama 13 minit itu.
‘Game’ kedua, aksi lebih sengit berlangsung antara kedua-dua pasukan dengan Team Rey berusaha keras untuk membawa perlawanan ke aksi penentuan.
Namun, persembahan baik Eyymal dengan hero ‘Suyou’ mematikan usaha itu, sebaliknya HomeBois ceria menamatkan pertarungan dalam masa 16 minit, mengesahkan kemenangan 2-0 menjadi milik mereka.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/keputusan-liga-perdana-inggeris-26/,Keputusan Liga Perdana Inggeris,SUKAN,"04 May 2025, 07:33AM","LONDON: Berikut keputusan Liga Perdana Inggeris:
Aston Villa 1 (Tielemans 12) Fulham 0
Everton 2 (Beto 26, McNeil 35) Ipswich 2 (Enciso 41, Hirst 79)
Leicester 2 (Vardy 17, Ayew 44) Southampton 0
Arsenal 1 (Rice 34) Bournemouth 2 (Huijsen 67, Evanilson 75)-AGENSI
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/epl-arsenal-tewas-kedudukan-tempat-ke-2-kian-tergugat/,"EPL: Arsenal tewas, kedudukan tempat ke-2 kian tergugat",SUKAN,"04 May 2025, 08:30AM","LONDON: Pengendali Arsenal, Mikel Arteta berharap dapat membawa momentum positif ke aksi separuh akhir kedua Liga Juara-Juara Eropah (UCL) menentang Paris Saint-Germain di Paris pada Rabu ini.
Arteta turut menuntut anak buahnya untuk menggunakan kemarahan ketika tewas 2-1 kepada Bournemouth di laman sendiri bagi mengatasi defisit 1-0 di Parc des Princes nanti.
Declan Rice meraikan penampilan ke-100 untuk Arsenal dengan jaringan minit ke-34 yang meletakkan tuan rumah didepan sebaik tamat babak pertama aksi di Stadium Emirates.
Namun Gunners yang menghuni tangga kedua liga, dibolosi dua kali menerusi Dean Huijsen dan Evanilson dalam tempoh lapan minit aksi di babak kedua.
“Keputusan positif akan membantu kami membina apa yang kami perlukan untuk Rabu ini. Jadi apa yang kami cipta sekarang ialah kemarahan, kekecewaan dan rasa kurang senang.
“Jadi kami mesti menggunakan itu untuk Rabu ini bagi menampilkan persembahan terbaik di Paris, memenangi perlawanan dan mara ke final,” kata Arteta.
Arteta hanya melakukan dua pertukaran ke atas skuad yang tewas kepada PSG, salah seorang daripadanya ialah bek tengah, Jurrien Timber yang dikeluarkan di akhir permainan aksi separuh akhir pertama lalu.
Timber tidak berada dalam skuad untuk aksi semalam dan Arteta tidak pasti pemain Belanda itu akan diturunkan untuk perlawanan timbal balik nanti.
Selepas gagal mengejar Liverpool untuk kejuaraan Liga Perdana Inggeris, Arsenal kini memerlukan enam mata daripada baki tiga perlawanan liga musim ini bagi memastikan tempat di pentas Liga Juara-Juara Eropah musim depan.
Arsenal akan bertandang ke Liverpool pada Ahad depan sebelum melayan kunjungan Newcastle United – dua perlawanan penting yang memerlukan tumpuan penuh selain daripada saingan Eropah.
“Di atas kertas kami belum layak (untuk LIga Juara-Juara musim depan). Kami belum mengesahkan tempat kedua liga, jadi masih banyak yang perlu dilakukan,” katanya. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/kejohanan-boling-padang-asia-ke-16-malaysia-takluk-asia/,Kejohanan Boling Padang Asia ke-16: Malaysia takluk Asia,SUKAN,"04 May 2025, 01:14PM","KUALA LUMPUR: Skuad boling padang negara membuktikan keunggulan apabila berjaya mempertahankan gelaran juara keseluruhan di Kejohanan Boling Padang Asia ke-16 & ke-14 Bawah 25 tahun 2025 yang berlangsung di Clark, Filipina.
Tujuh pingat emas, dua perak dan satu gangsa yang diraih sekuad negara cukup untuk menepati ramalan mengekalkan kedudukan selaku kuasa besar boling padang di rantau Asia.
Ketujuh-tujuh emas negara diperoleh menerusi acara berpasukan lelaki (pairs, triples dan fours), berpasukan wanita (perseorangan dan pairs) serta pasukan bawah 25 tahun (perseorangan wanita dan beregu campuran).
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/semangat-juang-pemain-negara-tidak-mencukupi-norza/,Semangat juang pemain negara tidak mencukupi – Norza,SUKAN,"04 May 2025, 09:15PM","Oleh: Saiyed Ismail Saiyed Hussin
KUALA LUMPUR: Pasukan badminton negara sepatutnya membawa pulang gangsa dari Piala Sudirman, namun kurangnya semangat juang antara punca mereka tersingkir di fasa suku akhir.
Pengamatan tersebut diluahkan Presiden Kehormat Seumur Hidup Persatuan Badminton Malaysia (BAM) Tan Sri Mohd Norza Zakaria sambil menyifatkan ia kelemahan paling ketara yang sentiasa melingkari kalangan pemain.
Kekalahan kepada Jepun hanya menjurus kepada aspek mentaliti yang membezakan Malaysia dengan pemain negara itu selain Indonesia dan Korea Selatan yang mempamerkan perwatakan kental di Xiamen, China.
“Walaupun mereka muda tetapi tengok perjuangan mereka bermain-matian, disamping kita ada kemahiran, kita perlu semangat patriotik yang tinggi, bagi saya diperingkat itu membezakan kita dengan yang lain, kita mungkin lagi tak boleh capai peringkat akhir, tetapi separuh akhir adalah realistik,” kata Tan Sri Mohd Norza selepas menyempurnakan majlis pengenalan pasukan sepak takraw Malaysia ke Piala Asia 2025 di ibu negara.
Pertemuan menentang Jepun bagi penentuan juara kumpulan C dilihat menjadi punca skuad negara gagal melayakkan diri ke separuh akhir berikutan diundi menentang tuan rumah, China.
Bekas Presiden BAM itu juga menggesa pemain-pemain yang berada di belakang tonggak utama semua sektor meliputi perseorangan lelaki, wanita, beregu lelaki dan wanita serta campuran segera maju ke hadapan untuk mengimbangi kekuatan jaguh senior sedia ada.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/psm-mahu-jadi-penganjur-pasukan-paling-berjaya-di-piala-asia/,"PSM mahu jadi penganjur, pasukan paling berjaya di Piala Asia",SUKAN,"04 May 2025, 09:19PM","Oleh: Saiyed Ismail Saiyed Hussin
KUALA LUMPUR: Selaku tuan rumah Piala Asia, Persatuan Sepak Takraw Malaysia (PSM), mahu Malaysia membuktikan kecemerlangan di kedua-dua aspek iaitu penganjuran dan juga keputusan di gelanggang.
Presidennya Datuk Mohd Sumali Reduan berpesan agak skuad negara perlu menjauhi sikap terlalu yakin dikala mereka mengejar sekurang-kurangnya dua gelaran daripada empat perlawanan akhir yang disasarkan.
Ini berikutan, negara-negara pencabar lain turut mempamerkan banyak peningkatan sekaligus dibimbangi menjerat Malaysia dalam acara regu, regu berpasukan, beregu dan kuadran.
“Kita tak boleh nak jangka, kita pernah kalah, saya tak nak kita terlalu yakin dalam menjadi tuan rumah, paling penting bagitahu pemain ialah kekalkan bermain dengan semangat juang tinggi, disiplin tinggi dengan prestasi maksimum, sokongan aura dan kemeriahan sedikit menambah,” katanya di majlis pengenalan barisan skuad negara hari ini.
Skuad negara mengidamkan mengulangi pencapaian emas Piala Dunia 2024 beregu dan regu yang di gelanggang sama kali ini.
Barisan kejurulatihan diketuai Ahmad Jais Baharun juga sedang menimbang strategi terbaik untuk menamatkan kemarau 34 tahun kemenangan dalam acara regu berpasukan.
Pihaknya telah melakukan pelbagai persiapan untuk menerima kehadiran 13 lagi negara apabila saingan julung kali diperkenalkan itu berlangsung 10 hingga 18 Mei ini di Stadium Titiwangsa, Kuala Lumpur.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/chelsea-nyalakan-peluang-ke-liga-juara-juara/,Chelsea nyalakan peluang ke Liga Juara-Juara,SUKAN,"05 May 2025, 07:52AM","LONDON: Chelsea menyalakan peluang untuk layak ke Liga Juara-Juara apabila menewaskan juara Liga Perdana Inggeris (EPL) musim ini, Liverpool 3-1 di Stamford Bridge, lewat malam tadi.
Pasukan tuan rumah mendahului menerusi jaringan Enzo Fernandez pada minit ketiga sebelum skuad kendalian Enzo Maresca itu menggandakan kedudukan hasil jaringan sendiri pertahanan Liverpool, Jarell Quansah pada minit ke-56.
Kapten The Reds, Virgil van Dijk merapatkan kedudukan, lima minit sebelum aksi tamat namun Cole Palmer memastikan Chelsea meraih tiga mata penuh selepas menyempurnakan sepakan penalti pada masa kecederaan.
Kemenangan itu menyaksikan The Blues berada di tangga kelima, berkongsi 63 mata dengan Newcastle di tangga keempat yang seri 1-1 menentang Brighton, malam tadi.
Pasukan di tangga ketiga, Manchester City hanya satu mata di depan Newcastle dan Chelsea berbaki tiga lagi perlawanan, sekali gus menyaksikan perebutan merebut kelompok lima teratas semakin mendebarkan.
“Sudah tentu, Chelsea perlu berjuang untuk ke Liga Juara-Juara dan harapnya pada masa depan kami boleh bersaing bagi sesuatu yang lebih penting.
“Pada ketika ini kami berada di sana dan harapnya kami boleh berakhir di sana,” kata Maresca.
Chelsea kembali beraksi pada separuh akhir kedua Liga Konferens UEFA menentang Djurgardens, awal pagi Jumaat ini.
The Blues mendahului 4-1 yang sepatutnya cukup untuk membantu mereka layak ke final pertandingan pertama di bawah kendalian Maresca.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/united-kalah-lagi/,United kalah lagi,SUKAN,"05 May 2025, 08:02AM","LONDON: Brentford menyalakan harapan dalam misi memburu slot ke saingan Eropah musim depan apabila menewaskan Manchester United 4-3 pada aksi Liga Perdana Inggeris malam tadi.
United membuka tirai jaringan menerusi Mason Mount, namun kelebihan itu tidak kekal lama selepas Luke Shaw menjaringkan gol sendiri, sebelum tandukan Kevin Schade meletakkan Brentford di depan 2-1 sebelum rehat.
Babak kedua Schade kembali menghukum kelekaan benteng lawan dengan satu lagi tandukan untuk menjadikan kedudukan 3-1 sebelum Yoane Wissa menambah derita pelawat dengan jaringan keempat.
United cuba bangkit di penghujung permainan menerusi jaringan Alejandro Garnacho disusuli Amad Diallo menambah gol ketiga dalam masa kecederaan.
Namun, segalanya sudah terlambat apabila Brentford kekal mempertahankan kelebihan untuk mengutip tiga mata penuh.
Kemenangan itu menyaksikan Brentford naik ke tangga kesembilan dengan 52 mata, manakala United kekal di tangga ke-15 dengan 39 mata. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/gencatan-senjata-india-pakistan-sekolah-di-kashmir-dibuka-semula/,Gencatan senjata India-Pakistan: Sekolah di Kashmir dibuka semula,DUNIA,"13 May 2025, 08:49PM","CHAKORHI: Sekolah-sekolah di Kashmir yang ditadbir Pakistan kembali beroperasi hari ini, tiga hari selepas India dan Pakistan bersetuju untuk melaksanakan gencatan senjata susulan pertempuran sengit merentasi Garisan Kawalan (LoC).
Di pekan sempadan Chakothi, kehadiran murid masih rendah selepas ramai keluarga berpindah ke kawasan lebih selamat susulan pengeboman rentas sempadan oleh India.
Namun, pihak sekolah melaporkan ibu bapa dan pelajar mula pulang secara berperingkat.
“Alhamdulillah, sekolah kami telah dibuka semula. Kehadiran masih rendah kerana ramai masih berada di tempat perlindungan, namun mereka sedang kembali perlahan-lahan,” kata Naib Pengetua Sekolah Menengah Lelaki Kerajaan Chakothi, Mohammad Saeed Qureshi.
Pengetua sekolah, Abdul Qayyum Khan pula berkata ramai penduduk masih berhati-hati untuk pulang kerana India dikatakan kembali mengeluarkan ancaman.
Konflik terbaharu bermula pada 7 Mei lalu selepas India mendakwa menyerang sembilan lokasi ‘infrastruktur pengganas’ di wilayah Pakistan dan Kashmir selepas serangan= terhadap pelancong Hindu di Kashmir India yang mengorbankan 26 nyawa.
Pakistan menafikan penglibatan dalam serangan itu dan menyeru siasatan neutral dijalankan.
Dalam tempoh empat hari konflik, pelbagai kemudahan ketenteraan menjadi sasaran peluru berpandu dan dron kedua-dua negara, mengorbankan puluhan orang awam sebelum gencatan senjata dicapai.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/diddy-didakwa-lakukan-pemerdagangan-seksual/,Diddy didakwa lakukan pemerdagangan seksual,DUNIA,"13 May 2025, 08:19PM","NEW YORK: Hari pertama perbicaraan selebriti hip-hop terkenal, Sean ‘Diddy’ Combs, di Mahkamah Persekutuan Amerika Syarikat (AS) di New York menyaksikan pelbagai dakwaan serius dibentangkan kepada juri, termasuk serangan fizikal dan pemerdangan seksual.
Seorang saksi, mendakwa Diddy mencederakan bekas teman wanitanya, Cassandra Ventura dalam satu insiden di hotel New York.
Rakaman CCTV dari tahun 2016 turut ditayangkan, memaparkan insiden lain yang melibatkan kekasaran fizikal antara Diddy dan Ventura di sebuah hotel di Los Angeles.
Diddy, 55, kini berdepan lima pertuduhan termasuk konspirasi, pemerdagangan seks dan membawa individu untuk tujuan eksploitasi. Jika sabit kesalahan, dia boleh dipenjara antara 15 tahun hingga seumur hidup.
Sementara itu, Diddy turut didakwa memperdaya wanita menyertai pesta tidak bermoral dan menggunakan rakaman video sebagai ugutan.
Peguam pembela menafikan semua tuduhan dan menyifatkannya sebagai serangan terhadap kehidupan peribadi anak guam mereka.
Perbicaraan dijangka berlangsung selama beberapa minggu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/albanese-pimpin-kabinet-baharu-australia-untuk-penggal-kedua/,Albanese pimpin Kabinet baharu Australia untuk penggal kedua,DUNIA,"13 May 2025, 08:09PM","CANBERRA: Perdana Menteri Australia, Anthony Albanese, bersama barisan kabinetnya mengangkat sumpah jawatan pagi tadi di Rumah Kerajaan, Canberra, menandakan permulaan penggal kedua pemerintahan Parti Buruh selepas kemenangan besar dalam pilihan raya persekutuan pada 3 Mei lalu.
Upacara rasmi itu disempurnakan di hadapan Gabenor Jeneral Sam Mostyn, wakil rasmi monarki British di Australia.
Keseluruhannya, seramai 42 anggota kementerian mengangkat sumpah, merangkumi 23 ahli Kabinet, tujuh menteri kementerian luar dan 12 menteri pembantu.
Struktur Kabinet baharu menyaksikan kesinambungan pentadbiran, dengan majoriti pemimpin kanan mengekalkan portfolio masing-masing.
Antaranya, Timbalan Perdana Menteri merangkap Menteri Pertahanan Richard Marles, Bendahari Jim Chalmers dan Menteri Luar Penny Wong.
Mengumumkan senarai menteri pada Isnin, Albanese menyifatkan barisan ini sebagai kaukus terbesar dalam sejarah Parti Buruh, merujuk kepada jumlah ahli politik parti itu yang berjaya dipilih ke Parlimen Persekutuan.
“Kemenangan ini memberikan kami peluang luar biasa untuk membentuk masa depan Australia yang lebih baik. Kepercayaan rakyat ini tidak akan kami ambil mudah,” katanya.
Beberapa perubahan turut diumumkan, termasuk pelantikan Michelle Rowland sebagai Peguam Negara, menggantikan Mark Dreyfus yang digugurkan bersama bekas Menteri Sains dan Industri, Ed Husic. Perubahan ini hasil rundingan dalaman antara puak dalam parti.
Kabinet baharu turut memperkenalkan satu portfolio baharu Menteri Pembantu bagi Pendidikan Antarabangsa yang kini disandang Julian Hill.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/covid-19-lonjakan-kes-di-singapura-lebih-14000-dalam-seminggu/,"COVID-19: Lonjakan kes di Singapura, lebih 14,000 dalam seminggu",DUNIA,"13 May 2025, 07:20PM","SINGAPURA: Kes jangkitan COVID-19 di republik itu melonjak kepada 14,200 dalam tempoh seminggu dari 27 April hingga 3 Mei, berbanding 11,100 kes pada minggu sebelumnya.
Menurut kenyataan bersama Kementerian Kesihatan (MOH) dan Agensi Penyakit Berjangkit (CDA), kemasukan harian ke hospital turut meningkat daripada purata 102 kepada 133 kes.
Bagaimanapun, purata kes di Unit Rawatan Rapi (ICU) menurun daripada tiga kepada dua. Kapasiti hospital ketika ini masih mampu menampung peningkatan kes.
Pihak berkuasa menjelaskan bahawa peningkatan kes kemungkinan besar berpunca daripada penurunan imuniti dalam kalangan penduduk.
Dua varian utama yang sedang menular ialah LF.7 dan NB.1.8, kedua-duanya daripada varian JN.1.
Namun, tiada bukti menunjukkan varian tersebut lebih mudah berjangkit atau menyebabkan gejala lebih teruk.
MOH dan CDA menjangka gelombang COVID-19 akan berlaku secara berkala sepanjang tahun, selaras dengan sifat penyakit pernafasan endemik lain.
Sehubungan itu, Kerajaan Singapura menggesa individu berisiko tinggi seperti warga emas, mereka yang mempunyai masalah kesihatan, dan penghuni kemudahan jagaan mendapatkan vaksinasi terkini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/rusia-tembak-jatuh-pesawat-mh17-majlis-penerbangan-pbb/,Rusia tembak jatuh pesawat MH17 – Majlis Penerbangan PBB,DUNIA,"13 May 2025, 08:09AM","OTTAWA: Majlis Penerbangan Pertubuhan Bangsa-Bangsa Bersatu (PBB) semalam memutuskan Rusia bertanggungjawab atas insiden tembakan jatuh sebuah pesawat penerbangan Malaysia di ruang udara Ukraine pada 2014 yang mengorbankan 298 penumpang dan anak kapal, menurut kenyataan kerajaan Belanda.
Dalam kenyataan itu, kerajaan Belanda berkata, Majlis Pertubuhan Penerbangan Awam Antarabangsa (ICAO) akan mempertimbangkan bentuk pampasan yang wajar dalam beberapa minggu akan datang.
Penerbangan Malaysia Airlines MH17 berlepas dari Amsterdam menuju Kuala Lumpur pada 17 Julai 2014, dan ditembak jatuh di ruang udara timur Ukraine ketika pertempuran sengit antara puak pemisah pro-Rusia dan tentera Ukraine.
Pada November 2022, hakim-hakim Belanda mensabitkan dua lelaki Rusia dan seorang lelaki Ukraine tanpa kehadiran mereka atas tuduhan membunuh di atas peranan mereka dalam serangan berkenaan.
Moscow menyifatkan keputusan itu sebagai ‘memalukan’ dan berkata, ia tidak akan mengekstradisi warganegaranya.
ICAO, yang berpangkalan di Montreal tidak memberi respon segera terhadap permintaan untuk memberi ulasan berhubung perkara itu.
Kes berkenaan dimulakan pada 2022 oleh Australia dan Belanda.
Sementara itu, Menteri Luar Belanda, Caspar Veldkamp dalam satu kenyataan, berkata keputusan itu adalah langkah penting ke arah menegakkan kebenaran dan mencapai keadilan serta akauntabiliti untuk semua mangsa Penerbangan MH17, serta keluarga dan orang tersayang mereka.
“Keputusan ini juga memberi mesej jelas kepada masyarakat antarabangsa: sesebuah negara tidak boleh melanggar undang-undang antarabangsa tanpa dikenakan tindakan,” katanya.
ICAO tidak mempunyai kuasa kawal selia tetapi mempunyai pengaruh moral dan menetapkan piawaian penerbangan global yang diterima pakai sebahagian besarnya oleh 193 negara anggotanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/india-buka-semula-32-lapangan-terbang/,India buka semula 32 lapangan terbang,DUNIA,"12 May 2025, 11:47PM","NEW DELHI: India telah membuka semula 32 lapangan terbang pada Isnin (12 Mei), selepas mencapai persetujuan gencatan senjata dengan Pakistan yang menamatkan pertempuran sengit selama beberapa hari sebelum ini.
Pihak Berkuasa Lapangan Terbang India (Airports Authority of India) dalam satu kenyataan berkata, semua lapangan terbang yang ditutup sebelum ini kini kembali dibuka untuk operasi penerbangan awam. Namun begitu, beberapa buah sekolah masih ditutup sebagai langkah berjaga-jaga.
Ketua operasi ketenteraan India dan Pakistan dilaporkan mengadakan perbualan telefon pada hari Isnin, menurut kenyataan tentera India.
Tiada laporan letupan atau serangan peluru berpandu sepanjang malam, dan tentera India menyatakan bahawa Ahad merupakan malam pertama yang aman di sepanjang sempadan dalam beberapa hari kebelakangan ini.
Gencatan senjata yang diumumkan pada Sabtu oleh Presiden Amerika Syarikat (AS), Donald Trump, berlaku selepas empat hari pertempuran hebat di antara dua negara senjata nuklear itu.
Kedua-dua pihak telah menyasarkan kemudahan ketenteraan masing-masing menggunakan peluru berpandu dan dron, yang mengakibatkan puluhan orang awam terkorban.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/13-maut-dalam-letupan-peluru-di-indonesia/,13 maut dalam letupan peluru di Indonesia,DUNIA,"12 May 2025, 09:54PM","JAKARTA: Seramai 13 individu maut dalam insiden letupan ketika proses pemusnahan peluru tamat tempoh di Garut, Jawa Barat, pada Isnin.
Letupan berlaku kira-kira 9.30 pagi waktu tempatan hari ini, di kawasan terpencil di daerah itu yang merupakan lokasi rutin untuk aktiviti pemusnahan peluru tamat tempoh.
Ketua Pusat Penerangan Tentera Nasional Indonesia (TNI), Mejar Jeneral Kristomei Sianturi memaklumkan angka korban itu merangkumi empat anggota TNI dan sembilan orang awam.
“Korban 13 orang, empat dari TNI dan sembilan dari warga awam,” katanya, memetik CNN Indonesia.
Sementara itu, TNI Angkatan Darat (AD) menegaskan prosedur keselamatan telah dipatuhi sepenuhnya sebelum ketika aktiviti itu dilakukan
Menurut Ketua Penerangan TNI AD, Brigedier Jeneral Wahyu Yudhayana, semua pemeriksaan terhadap anggota serta lokasi pemusnahan dilakukan terlebih dahulu dan didapati selamat.
“Pada awal kegiatan, secara prosedur telah dilaksanakan terhadap kelengkapan dan lokasi peledakan, dan semuanya dalam keadaan baik,” katanya.
Setakat ini, siasatan lanjut berhubung punca letupan masih dijalankan oleh pihak berkuasa.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/as-china-capai-persetujuan-henti-perang-dagang-selama-90-hari/,"AS, China capai persetujuan henti perang dagang selama 90 hari",DUNIA,"12 May 2025, 04:24PM","GENEVA: Amerika Syarikat (AS) dan China mencapai persetujuan untuk menghentikan perang dagang selama 90 hari serta pengurangan tarif secara timbal balik.
Setiausaha Perbendaharaan AS, Scott Bessent berkata, kedua-dua pihak bersetuju untuk mengurangkan kadar tarif sebanyak 115 peratus secara bersama, hasil rundingan intensif di Geneva hujung minggu lalu.
“Kami telah mencapai persetujuan terhadap mengentikan perang dagang selama 90 hari dan mengurangkan tarif secara signifikan.
“Kedua-dua pihak akan menurunkan tarif mereka sebanyak 115 peratus. Kami mengadakan perbincangan yang sangat kukuh dan penuh rasa hormat,” katanya dalam sidang media bersama Wakil Perdagangan AS, Jamieson Greer, pada Isnin.
Tambah Bessent, kedua-dua delegasi bersetuju bahawa langkah ekstrem seperti ‘pemisahan ekonomi’ (decoupling) bukan jalan terbaik, malah tarif yang tinggi sebelum ini disifatkan sebagai hampir menyerupai embargo perdagangan.
“Kami mengenal pasti lima atau enam industri strategik dan kerentanan rantaian bekalan. Amerika akan terus bergerak ke arah kebebasan ekonomi dan jaminan bekalan yang boleh dipercayai daripada sekutu.
“Namun, konsensus delegasi ialah tiada pihak mahukan pemisahan. Kami mahukan perdagangan yang lebih seimbang,” ujarnya.
Pertemuan di Geneva itu merupakan interaksi secara bersemuka pertama antara pegawai kanan ekonomi AS dan China sejak Presiden Donald Trump kembali memegang jawatan awal tahun ini dan melancarkan gelombang kenaikan tarif ke atas pelbagai negara, termasuk China.
Sejak Januari lalu, Trump menaikkan kadar tarif kepada 145 peratus ke atas barangan import dari China, memburukkan lagi ketegangan yang tercetus semasa penggal pertamanya serta ditambah dengan tarif yang dikenakan semasa pentadbiran Biden.
China turut bertindak balas dengan mengehadkan eksport unsur nadir bumi yang penting untuk industri pertahanan dan elektronik AS, selain menaikkan tarif ke atas produk AS kepada 125 peratus.
Perang tarif yang berlarutan itu telah membekukan perdagangan dua hala bernilai hampir AS$600 bilion, menjejaskan rantaian bekalan global, mencetuskan kebimbangan terhadap stagflasi, dan menyebabkan pemberhentian pekerja di beberapa sektor utama.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/zelenskiy-setuju-bertemu-putin-di-turkiye-khamis-ini/,Zelenskiy setuju bertemu Putin di Turkiye Khamis ini,DUNIA,"12 May 2025, 04:04PM","KYIV: Presiden Ukraine, Volodymyr Zelenskiy bersetuju untuk bertemu pemimpin seterunya Rusia, Vladimir Putin, di Turkiye, Khamis ini.
Persetujuan itu dibuat selepas mempertimbang nasihat Presiden Amerika Syarikat Donald Trump, agar segera menerima cadangan Putin untuk mengadakan rundingan terus.
Zelenskiy sebelum ini memberikan reaksi waspada apabila Putin dalam kenyataan di televisyen mencadangkan Ukraine dan Rusia mengadakan rundingan terus di Istanbul, Khamis ini.
Bagaimanapun, tidak jelas sama ada Putin sendiri akan hadir secara fizikal.
Zelenskiy melalui platform X menyatakan akan menunggu Putin di Türkiye Khamis ini dan berharap Rusia tidak mencari alasan untuk mengelak pertemuan itu.
Sebelum ini, cadangan Putin dibuat beberapa jam selepas kuasa besar Eropah menuntut pemimpin itu bersetuju dengan gencatan senjata tanpa syarat selama 30 hari atau berdepan sekatan baru besar-besaran.
Namun, menurut Trump pula Presiden Putin tidak mahu perjanjian gencatan senjata dengan Ukraine, sebaliknya tujuan bertemu di Turkiye adalah untuk berunding bagi menamatkan pertumpahan darah.
Sekaligus perlu komitmen Ukraine untuk bersetuju.
Trump juga optimis ia boleh menjadi hari yang berpotensi hebat bagi Rusia dan Ukraine.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/tiada-tawaran-balas-bagi-pembebasan-tebusan-israel-oleh-hamas-netanyahu/,Tiada tawaran balas bagi pembebasan tebusan Israel oleh Hamas – Netanyahu,DUNIA,"12 May 2025, 03:57PM","BAITULMAQDIS: Perdana Menteri Israel, Benjamin Netanyahu menegaskan bahawa pembebasan seorang tebusan warga AS-Israel oleh Hamas tidak akan mengubah pendirian Israel terhadap gencatan senjata di Gaza.
Beliau menekankan, serangan Israel ke atas Gaza akan diteruskan meskipun konflik kini memasuki hari ke-71.
Israel juga tidak akan membebaskan tahanan Palestin mahupun bersetuju kepada sebarang gencatan senjata.
Dalam kenyataan rasminya, Netanyahu menyatakan, rundingan pembebasan semua tebusan akan diteruskan di tengah-tengah pertempuran dan ketika Israel bersedia meningkatkan operasinya.
Semalam, Hamas mengumumkan akan membebaskan Edan Alexander, seorang askar berusia 21 tahun yang memiliki kewarganegaraan AS dan Israel.
Hamas turut menyatakan, mereka sedang menjalankan rundingan secara langsung dengan Amerika Syarikat mengenai kemungkinan gencatan senjata.
Namun, menurut Netanyahu, Israel tidak memberikan sebarang jaminan kepada gencatan senjata atau pembebasan tahanan Palestin, sebaliknya hanya bersetuju membuka laluan selamat untuk pembebasan Edan.
Beliau menyatakan, komitmen Hamas itu tercapai hasil tekanan ketenteraan Israel.
Netanyahu menambah, rundingan penting sedang berlangsung, yang berpotensi membawa kepada pembebasan lebih banyak tebusan.
Sebelum itu, dua pegawai Hamas memaklumkan, rundingan masih berjalan di Doha, Qatar bersama pihak AS dan menunjukkan kemajuan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/ai-dakwa-suami-curang-isteri-terus-fail-cerai/,"AI dakwa suami curang, isteri terus fail cerai",DUNIA,"12 May 2025, 03:26PM","ATHENS: Seorang wanita di Greece nekad memfailkan penceraian selepas chatbot kecerdasan buatan (AI), ChatGPT, mendakwa suaminya berlaku curang hanya berdasarkan analisis terhadap serbuk kopi yang digunakan, lapor Oddity Central.
Kejadian itu bermula apabila pasangan berkenaan mengikuti satu trend popular di media sosial yang menggunakan ChatGPT untuk ‘membaca’ maksud tersembunyi di sebalik bancuhan kopi.
Wanita itu menyediakan dua cawan kopi dan memuat naik gambarnya ke platform perbualan AI berkenaan.
Namun, keadaan menjadi tegang apabila ChatGPT menyatakan suaminya sedang menjalin hubungan sulit dengan wanita lain.
“Saya ketawa kerana pada saya ia satu perkara mengarut, tetapi isteri saya mempercayainya. Dia menghalau saya keluar dari rumah dan memberitahu anak-anak bahawa kami akan bercerai.
“Tidak lama kemudian, saya menerima panggilan daripada seorang peguam dan ketika itulah saya sedar perkara ini bukan gurauan,” kata si suami.
Walaupun dia enggan berpisah, isterinya tetap menghantar surat penceraian tiga hari selepas insiden terbabit.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/afghanistan-haramkan-permainan-catur/,Afghanistan haramkan permainan catur,DUNIA,"12 May 2025, 03:05PM","KABUL: Kerajaan Taliban di Afghanistan mengharamkan permainan catur susulan kebimbangan ia dijadikan sumber perjudian.
Memetik laporan BBC, permainan itu dilarang sehingga kesesuaiannya dengan undang-undang Islam dapat ditentukan.
Jurucakap Pengarah Sukan Taliban, Atal Mashwani berkata, catur dalam undang-undang syariah Islam dianggap sebagai satu bentuk perjudian.
“Terdapat pertimbangan agama mengenai sukan catur. Sehingga pertimbangan ini ditangani, sukan catur digantung di Afghanistan,” katanya.
Bagaimanapun, penduduk setempat melihat permainan itu sebagai salah satu ruang sosial dan hiburan yang sihat, khususnya dalam kalangan anak muda.
Seorang pemilik kafe di Kabul yang menganjurkan pertandingan catur tidak rasmi sejak beberapa tahun kebelakangan ini berkata, dia menghormati keputusan itu namun mengakui ia akan menjejaskan perniagaannya.
“Golongan muda tidak mempunyai banyak aktiviti hari ini, justeru ramai datang ke sini setiap hari,” kata Azizullah Gulzada.
“Mereka akan menikmati secawan teh dan mencabar rakan-rakan untuk bermain catur,” tambahnya.
Catur menjadi sukan terbaharu yang diharamkan Taliban selepas pertarungan bebas seperti seni mempertahankan diri campuran (MMA) turut dilarang tahun lalu atas alasan bertentangan dengan prinsip syariah.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/unicef-kecam-pelan-as-israel-ambil-alih-bantuan-di-gaza/,UNICEF kecam pelan AS-Israel ambil alih bantuan di Gaza,DUNIA,"11 May 2025, 07:25AM","GENEVA: Tabung Kanak-Kanak Pertubuhan Bangsa-Bangsa Bersatu (UNICEF) pada Jumaat mengkritik rancangan awal yang dikemukakan oleh Amerika Syarikat (AS) dan Israel untuk mengambil alih pengagihan bantuan kemanusiaan di Gaza, dengan menyifatkannya sebagai tindakan yang hanya akan menambah penderitaan kanak-kanak dan keluarga Palestin.
Jurucakap UNICEF, James Elder, berkata rancangan yang dikemukakan Israel dilihat akan meningkatkan penderitaan sedia ada rakyat Gaza, khususnya golongan rentan.
Kritikan itu muncul susulan cadangan penubuhan Gaza Humanitarian Foundation, yang dikatakan akan mengagihkan makanan menerusi empat Tapak Pengagihan Selamat, satu pendekatan yang menyerupai pelan Israel sebelum ini yang turut ditolak oleh badan bantuan antarabangsa kerana dikhuatiri akan memburukkan lagi pemindahan paksa terhadap penduduk Gaza.
“Saya juga merujuk kenyataan ini kepada rancangan penubuhan yayasan baharu itu, kerana ia difahami sebagai sebahagian daripada pelan yang sama luasnya,” kata Elder.
Terdahulu, Jabatan Negara AS menyatakan bahawa satu penyelesaian bagi membolehkan bantuan makanan disampaikan ke Gaza hanya tinggal beberapa langkah dan pengumuman rasmi akan dibuat tidak lama lagi.
Bagaimanapun, komuniti bantuan kemanusiaan telah menyatakan penolakan terhadap sebarang rancangan yang memberi kuasa kepada Israel untuk terlibat dalam pengagihan bantuan di wilayah bergolak itu.
Dokumen Yayasan tersebut menyatakan lokasi pengagihan akan bersifat neutral, manakala Duta AS ke Israel, Mike Huckabee, menegaskan Israel tidak akan terlibat secara langsung dalam pengagihan bantuan.
Namun, Elder memberi amaran bahawa pelaksanaan langkah itu berisiko mewujudkan ancaman keselamatan kepada keluarga yang terdesak mendapatkan bantuan serta memperhebat perpindahan paksa penduduk.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/putin-pelawa-ukraine-untuk-rundingan-damai/,Putin pelawa Ukraine untuk rundingan damai,DUNIA,"11 May 2025, 07:52AM","MOSCOW: Presiden Rusia, Vladimir Putin pada Ahad mencadangkan rundingan damai dengan Ukraine diadakan pada 15 Mei di Istanbul, sambil menegaskan kesediaan Moscow untuk berunding tanpa sebarang prasyarat.
“Bukan Rusia yang menghentikan rundingan pada 2022, tetapi Kyiv. Namun begitu, kami mencadangkan agar rundingan disambung semula tanpa syarat,” katanya dalam kenyataan.
Putin turut mengingatkan bahawa rundingan terdahulu yang berlangsung di Istanbul selepas pencerobohan Rusia pada Februari 2022 pernah menghasilkan deraf dokumen bersama yang dipersetujui ketua delegasi Ukraine, namun didakwa digugurkan atas desakan kuasa Barat.
“Dokumen itu telah pun dipersetujui ketua perunding Ukraine ketika itu, namun akhirnya dibuang ke tong sampah kerana tekanan pihak Barat,”
“Kami masih letakkan cadangan ini di atas meja. Kini, terpulang kepada pimpinan Ukraine dan ‘kurator’ mereka yang, tampaknya, lebih mengutamakan cita-cita politik peribadi berbanding kepentingan rakyat mereka,” ujar Putin.
Rusia melancarkan pencerobohan ke atas Ukraine pada 24 Februari 2022, mencetuskan perang besar-besaran yang berlarutan hingga kini dan mengorbankan ratusan ribu nyawa.
Sebelum ini, usaha damai termasuk rundingan di Belarus dan Istanbul pada tahun sama gagal mencapai kesepakatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/bangladesh-haramkan-liga-awami-pimpinan-sheikh-hasina/,Bangladesh haramkan Liga Awami pimpinan Sheikh Hasina,DUNIA,"11 May 2025, 01:04PM","DHAKA: Kerajaan sementara Bangladesh telah mengharamkan semua aktiviti Liga Awami, parti politik yang diterajui bekas Perdana Menteri, Sheikh Hasina.
Pengharaman itu dilakukan di bawah Akta Anti-Keganasan, berikutan beberapa siri tunjuk perasaan besar-besaran di seluruh negara.
Keputusan tersebut diumumkan lewat malam tadi, susulan protes jalanan yang berlangsung selama beberapa hari.
Tunjuk perasaan itu diketuai oleh Parti Warganegara Nasional, sebuah gerakan politik baharu yang digerakkan oleh golongan pelajar ditubuhkan selepas kebangkitan rakyat tahun lalu yang menamatkan pemerintahan Hasina.
Beberapa parti berhaluan kanan seperti Jamaat-e-Islami, serta kumpulan pembangkang lain turut menyertai demonstrasi itu dan mendesak supaya Liga Awami diiktiraf sebagai kumpulan pengganas.
Menurut kenyataan rasmi kerajaan, pengharaman ini akan berkuat kuasa sehingga perbicaraan terhadap parti dan pemimpinnya selesai.
Perbicaraan itu berkaitan dengan dakwaan penglibatan mereka dalam kematian ratusan penunjuk perasaan di Tribunal Jenayah Antarabangsa (ICT).
Kerajaan turut meminda Akta ICT untuk membolehkan tribunal mendakwa bukan sahaja individu, tetapi juga parti politik dan organisasi secara keseluruhan.
Kerajaan sementara yang kini dipimpin oleh penerima Hadiah Keamanan Nobel, Muhammad Yunus, telah mengambil alih pemerintahan dan berjanji untuk melaksanakan reformasi.
Oktober lalu, kerajaan turut mengharamkan sayap pelajar Liga Awami, Liga Bangladesh Chhatra, dan melabelkannya sebagai organisasi pengganas.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/15-terbunuh-dalam-serangan-1terbaharu-israel-di-gaza/,15 terbunuh dalam serangan terbaharu Israel di Gaza,DUNIA,"11 May 2025, 02:08PM","GAZA: Agensi Pertahanan Awam Gaza melaporkan bahawa 15 individu termasuk lima sekeluarga terbunuh dalam siri serangan udara terbaharu Israel di Palestin.
“Sejak subuh semalam, 15 orang telah terbunuh dalam serangan udara Israel di Gaza,” kata Pegawai Pertahanan Awam, Mohammed al-Mughyyir.
Ujarnya, lima sekeluarga terbunuh apabila khemah mereka dibedil di Bandar Gaza pada waktu subuh.
Menurut penduduk, lima sekeluarga berkenaan sedang tidur di dalam khemah ketika serangan berlaku.
Di kawasan lain, termasuk Deir el-Balah di tengah Gaza, empat orang turut terkorban dalam serangan udara Israel, sementara seorang kanak-kanak terbunuh akibat tembakan tentera laut Israel di pantai Rafah, selatan Gaza.
“Serangan itu berlaku tanpa sebarang amaran, dan mangsa tidak bersalah.
Tentera Israel belum memberikan sebarang komen berhubung kejadian.
Kementerian Kesihatan Gaza yang dikendalikan Hamas melaporkan sekurang-kurangnya 52,810 orang terbunuh akibat serangan balas Israel, majoritinya orang awam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/ratusan-keluarga-terjejas-banjir-di-somalia-7-maut/,"Ratusan keluarga terjejas banjir di Somalia, 7 maut",DUNIA,"11 May 2025, 04:00PM","SOMALIA: Banjir besar yang melanda Mogadishu mengakibatkan sekurang-kurangnya tujuh kematian, termasuk dua wanita dan seorang kanak-kanak.
Hujan lebat selama kira-kira lapan jam menyebabkan air naik setinggi paras pinggang di beberapa kawasan.
Kementerian Tenaga dan Air Somalia melaporkan lebih 115 milimeter taburan hujan dalam tempoh lapan jam dikawasan tertentu.
Bencana itu memusnahkan sembilan rumah dan memaksa lebih 200 keluarga meninggalkan kediaman mereka.
Enam jalan utama rosak teruk, menjejas aktiviti harian penduduk dan mencetuskan gangguan sementara di Lapangan Terbang Antarabangsa Aden Abdulle.
Kelemahan sistem saliran bandar dan kesan perubahan iklim yang semakin ketara di rantau ini dikatakan antara faktor utama berlakunya bencana ini,
Pihak berkuasa tempatan dan Agensi Pengurusan Bencana Somalia dalam pada itu sedang giat menjalankan usaha menyelamat dan menilai jumlah kerosakan. REUTERS / KOMPAS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/banjir-di-republik-congo-sejak-awal-mei-ragut-lebih-90-nyawa/,Banjir di Republik Congo sejak awal Mei ragut lebih 90 nyawa,DUNIA,"11 May 2025, 04:16PM","KINSHASA: Banjir besar yang melanda beberapa kawasan di Republik Congo sejak awal Mei meragut lebih 90 nyawa dan menyebabkan kerosakan besar terhadap infrastruktur serta kediaman penduduk.
Di wilayah Kivu Selatan, hujan lebat menyebabkan air sungai melimpah dan menghanyutkan harta penduduk Kasaba di pesisir Tasik Tanganyika.
Sekurang-kurangnya 62 orang terkorban dan lebih 50 lagi masih hilang. Ramai mangsa terperangkap dalam rumah ketika banjir berlaku sekitar awal pagi.
Dalam kejadian berasingan di ibu negara Kinshasa, 33 orang maut, kebanyakannya akibat runtuhan bangunan selepas banjir kilat melanda susulan limpahan Sungai Ndjili. Separuh bandar terjejas dan beberapa laluan utama tidak boleh dilalui.
Lebih 200 keluarga kehilangan tempat tinggal dan kini berlindung di pusat perlindungan sementara. Usaha menyelamat diteruskan, namun keadaan mencabar akibat kemudahan terhad dan konflik yang masih berlarutan di timur negara.
Kerajaan Congo merayu bantuan segera daripada badan kemanusiaan dan komuniti antarabangsa bagi menangani bencana ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/21-maut-dalam-serangan-terbaharu-israel-di-gaza/,21 maut dalam serangan terbaharu Israel di Gaza,DUNIA,"11 May 2025, 04:58PM","GAZA: Sekurang-kurangnya 21 orang termasuk beberapa kanak-kanak terbunuh dalam serangan pengganas Israel di Gaza.
Serangan berlaku ketika rejim itu mengenakan sekatan yang berlarutan selama beberapa bulan dan menyebabkan krisis kemanusiaan di wilayah itu semakin buruk.
Empat rakyat Palestin terbunuh dan sejumlah yang lain cedera dalam serangan udara Israel menyasarkan sebuah khemah yang menempatkan keluarga pelarian di Deir al-Balah.
Terdahulu, agensi berita Palestin Wafa melaporkan pesawat pejuang Israel mengebom sebuah khemah di kejiranan Sabra, Gaza City dan mengorbankan lima sekeluarga.
“Tiga kanak-kanak, ibu mereka dan suaminya sedang tidur di dalam khemah apabila mereka dibom oleh pesawat Israel,” kata ahli keluarga Omar Abu al-Kass kepada media.
Serangan itu berlaku “tanpa amaran” tambah Abu al-Kass, yang mendakwa beliau adalah datuk sebelah ibu kepada kanak-kanak berkenaan.
Satu lagi serangan yang berlaku serentak di kawasan kejiranan Tuffah, Gaza City mengorbankan enam orang. Manakala seorang lagi maut di kawasan Sheikh Radwan apabila Israel mengebom sebuah pangsapuri. – AL JAZEERA
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/gempa-bumi-6-2-magnitud-gegar-blangpidie-aceh-tidak-berisiko-tsunami/,"Gempa bumi 6.2 magnitud gegar Blangpidie, Aceh — tidak berisiko tsunami",DUNIA,"11 May 2025, 06:24PM","BLANGPIDIE: Gempa bumi 6.2 magnitud menggegarkan kawasan Blangpidie, Aceh sekitar jam 3.57 petang waktu Indonesia Barat (WIB).
Menurut kenyataan rasmi Badan Meteorologi, Klimatologi dan Geofisika (BMKG), pusat gempa terletak 21 kilometer di barat daya Blangpidie dengan kedalaman 45 kilometer.
“Berlaku gempa bumi 6.2 magnitud di lokasi 21km barat daya Blangpidie, Aceh Barat Daya, pada jam 15:57 WIB dengan kedalaman 45km. Gempa ini tidak berpotensi untuk tsunami,” menurut kenyataan BMKG.
Walaupun tidak mengancam tsunami, pihak BMKG tetap mengingatkan orang ramai agar berwaspada terhadap kemungkinan gempa susulan.
“Berhati-hati terhadap gempa bumi susulan yang mungkin berlaku,” tambah kenyataan itu.
Sehingga kini, tiada laporan kerosakan atau kecederaan diterima. Pihak berkuasa tempatan sedang menjalankan pemantauan lanjut di lokasi terjejas. – KOMPAS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/agensi-risikan-britain-mi6-mungkin-diterajui-wanita-buat-kali-pertama/,Agensi risikan Britain MI6 mungkin diterajui wanita buat kali pertama,DUNIA,"11 May 2025, 11:23PM","LONDON: Seorang penjawat awam kanan, Barbara Woodward dilaporkan berpotensi menjadi wanita pertama dilantik sebagai Ketua Agensi Perkhidmatan Risikan Rahsia Britain (MI6), menggantikan penyandang jawatan, Richard Moore yang dijadual berundur akhir tahun ini.
Menurut The Sunday Times, Woodward, 63, yang kini berkhidmat sebagai Duta Britain ke Pertubuhan Bangsa-Bangsa Bersatu (PBB), adalah antara tiga calon akhir yang ditemu duga bagi jawatan itu minggu lalu.
Moore, 62, menyandang jawatan sebagai ‘C’ — gelaran tradisi bagi ketua MI6 sejak 2020 pernah bertugas secara sulit di Vietnam, Turkiye, Pakistan dan Malaysia sebelum dilantik ke jawatan tertinggi itu, menurut laporan akhbar sama.
Woodward menyertai Pejabat Luar Negeri pada 1994 dan pernah memegang jawatan sebagai Pengarah Antarabangsa Agensi Sempadan UK serta Duta Britain ke China dari 2015 hingga 2020.
Sepanjang perkhidmatan Woodward di Beijing, beliau digelar ‘Beijing Barbara’ susulan pendekatannya yang dikatakan terlalu berhati-hati terhadap isu-isu sensitif berkaitan China.
Pemilihan ketua MI6 dilakukan secara tertutup dan jarang diumumkan secara rasmi kepada umum.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/gempa-bumi-5-6-magnitud-gegar-wilayah-tibet-china/,"Gempa bumi 5.6 magnitud gegar wilayah Tibet, China",DUNIA,"12 May 2025, 07:32AM","CHINA: Gempa bumi 5.6 magnitud menggegarkan wilayah Tibet, China kira-kira jam 5.11 pagi waktu tempatan.
Menurut laman web Pusat Kajian Geologi Amerika Syarikat USGS, gegaran dikesan kira-kira 124 kilometer dari barat Rikaze pada kedalaman 9 kilometer.
Tiada laporan kematian atau kerosakan dikeluarkan setakat ini.
Terdahulu gempa berukuran 4.4 magnitud menggegarkan timur China.
Gempa dikesan kira-kira 142 kilometer dari Tumxuk pada kedalaman 10 kilometer.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/israel-lancar-serangan-ke-atas-pelabuhan-hodeidah/,Israel lancar serangan ke atas Pelabuhan Hodeidah,DUNIA,"12 May 2025, 07:42AM","YEMEN: Israel melancarkan serangan udara ke atas wilayah Hodeidah di Yemen, menurut Kementerian Dalam Negeri Houthi.
Serangan yang berlaku lewat malam Ahad itu menyusul selepas pengganas Israel berkata bahawa mereka memberi amaran kepada penduduk yang berada di tiga pelabuhan yang dikawal oleh Houthi di kawasan tersebut supaya beredar.
Ia merupakan serangan terkini dalam siri pertukaran serangan antara Israel dan puak Houthi.
Israel mengebom pelabuhan Hodeidah selepas satu serangan oleh Houthi berhampiran Lapangan Terbang Ben Gurion di Tel Aviv awal bulan ini.
Serangan udara Israel turut menyasarkan sebahagian daripada ibu negara Yemen, Sanaa dan lapangan terbang antarabangsa utama di sana.
Puak Houthi melancarkan peluru berpandu ke arah Israel dan terhadap sasaran Israel di Laut Merah sebagai solidariti terhadap rakyat Palestin yang menjadi sasaran serangan sejak perang di Gaza bermula 19 bulan lalu. Serangan Israel ke atas Gaza meragut lebih daripada 52,000 nyawa, termasuk 57 orang yang mati kelaparan akibat kepungan total Israel sejak 2 Mac, menurut pegawai Palestin.
Perjanjian gencatan senjata antara puak Houthi Yemen dan Amerika Syarikat tidak merangkumi sebarang operasi terhadap Israel, menurut ketua perunding kumpulan itu awal minggu ini. Puak Houthi menghentikan serangan terhadap Israel semasa gencatan senjata Gaza awal tahun ini, tetapi menyambung semula selepas Israel mengenakan sekatan keras dan meneruskan perang tidak lama kemudian. AL JAZEERA
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/pentadbiran-trump-berhasrat-terima-boeing-747-8-hadiah-daripada-keluarga-diraja-qatar-sebagai-air-force-one1/,Pentadbiran Trump berhasrat terima Boeing 747-8 hadiah daripada keluarga diraja Qatar sebagai ‘Air Force One’,DUNIA,"12 May 2025, 08:19AM","AMERIKA SYARIKAT: Pentadbiran Presiden Donald Trump berhasrat untuk menerima pesawat Boeing 747-8 hadiah daripada keluarga diraja Qatar yang kemudian akan dilengkapi peralatan untuk digunakan sebagai Air Force One, menurut satu sumber yang dimaklumkan tentang perkara itu.
Pesawat mewah tersebut, yang bakal menjadi antara hadiah paling bernilai yang pernah diterima oleh kerajaan Amerika Syarikat, dijangka akan didermakan kepada perpustakaan presiden Trump selepas beliau menamatkan tempoh jawatannya, kata sumber itu. Sebuah pesawat komersial baharu model 747-8 dianggarkan bernilai sekitar AS$400 juta.
ABC News merupakan media pertama yang melaporkan rancangan hadiah tersebut pada hari Ahad.
Parti Demokrat dan kumpulan pemantau tadbir urus yang baik mengecam cadangan itu, dengan menyatakan ia menimbulkan kebimbangan besar dari segi etika dan undang-undang.
“Tiada yang lebih ironi daripada ‘America First’ dengan Air Force One yang ditaja oleh Qatar,” tulis Ketua Demokrat Senat, Chuck Schumer, di platform X. “Ini bukan sahaja rasuah, ia adalah pengaruh asing bertaraf premium – lengkap dengan ruang kaki tambahan.”
Jurucakap Rumah Putih, Karoline Leavitt, dalam satu kenyataan berkata, “Sebarang hadiah daripada kerajaan asing sentiasa diterima selaras sepenuhnya dengan semua undang-undang yang berkenaan. Pentadbiran Presiden Trump komited terhadap ketelusan sepenuhnya.”
Seorang jurucakap Qatar, Ali Al-Ansari, memberitahu New York Times bahawa pemindahan pesawat itu masih dalam pertimbangan dan “belum ada keputusan dibuat”, menurut laporan akhbar itu. REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/pwc-gesa-tangguh-perluasan-sst-beri-masa-industri-bersedia/,"PwC gesa tangguh perluasan SST, beri masa industri bersedia",DETIK NIAGA,"13 May 2025, 05:37PM","Oleh: Amanda Lopez
KUALA LUMPUR: Perluasan cukai jualan dan perkhidmatan (SST) yang dijadual berkuat kuasa 1 Jun 2025 wajar ditangguhkan kerana masih banyak aspek pelaksanaan belum diperincikan, termasuk garis panduan jelas kepada industri dan pengguna.
Ketua Cukai Tidak Langsung PwC Malaysia, R.S. Raja Kumaran berkata, kerajaan sepatutnya memberikan tempoh sekurang-kurangnya satu hingga dua bulan selepas pewartaan untuk membolehkan pihak berkepentingan memahami pelaksanaan dasar itu sepenuhnya.
“Saya fikir kerajaan perlu beri ruang masa kepada rakyat untuk memahami garis panduan dan memberi maklum balas terhadap sebarang kekangan pelaksanaan yang mungkin timbul,” katanya kepada Buletin TV3.
Beliau menegaskan, penangguhan juga penting bagi membolehkan syarikat-syarikat menyelaras sistem percukaian masing-masing, termasuk melakukan kemas kini teknikal dalam sistem perakaunan mereka.
Jika tidak, katanya, pelaksanaan tergesa-gesa boleh meningkatkan kos operasi syarikat kerana tiada masa mencukupi untuk merancang secara menyeluruh.
Terdahulu, perluasan SST diumumkan melibatkan barangan premium terpilih seperti salmon dan avokado import, dengan pelaksanaan asal dijadual bermula Mei lalu, namun kemudiannya ditangguh ke 1 Jun 2025.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/asean-wajar-bentuk-rangka-kerja-data-ai-gobind/,ASEAN wajar bentuk rangka kerja data AI – Gobind,DETIK NIAGA,"13 May 2025, 05:24PM","Oleh: Amanda Lopez
KUALA LUMPUR: Kerjasama ASEAN wajar diperkukuh dalam membangunkan rangka kerja data kecerdasan buatan (AI) dan tadbir urus beretika.
Menteri Digital, Gobind Singh Deo berkata, langkah itu selari dengan pembentukan rangka kerja seumpama yang sedang dibangunkan Malaysia.
“Persoalannya ialah bagaimana kita merangka dasar kita sendiri dan selepas itu guna pakai di peringkat ASEAN untuk melihat sama ada kita boleh mencari mekanisme yang membolehkan kita semua bekerjasama.
“Teknologi AI ini akan memberi kesan kepada semua orang bukan sahaja di negara kita tetapi di peringkat serantau dan global,” katanya.
Beliau berkata demikian dalam sidang media selepas majlis perasmian Persidangan Kepimpinan PwC 2025 di sini, hari ini.
Malaysia juga, katanya menawarkan diri untuk menjadi lokasi bagi projek rintis model tadbir urus AI digital ASEAN.
Ke arah itu, satu Sidang Kemuncak AI ASEAN (AI Summit) dijadual berlangsung pada 12 dan 13 Ogos depan di Kuala Lumpur yang membincangkan rangka kerja tadbir urus AI, keselamatan dan etika serantau.
Beliau turut memaklumkan bahawa pihak kementerian kini sedang menyemak semula dasar-dasar berkaitan teknologi dan AI agar selari dengan keperluan semasa serta perubahan landskap teknologi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/syarat-kebenaran-tukar-majikan-harus-ketat-elak-disalah-guna/,"Syarat kebenaran tukar majikan harus ketat, elak disalah guna",DETIK NIAGA,"09 May 2025, 07:27PM","Oleh: Amanda Lopez
KUALA LUMPUR: Langkah kerajaan membenarkan pekerja asing memohon pertukaran majikan merentasi sektor penggajian dilihat tepat pada masa masanya, terutama dengan pembekuan pengambilan pekerja asing baharu.
Namun, pihak industri mahu syarat permohonan yang ketat dikenakan agar kemudahan itu tidak disalahgunakan.
Menurut Presiden Persekutuan Pengilang-Pengilang Malaysia (FMM), Tan Sri Soh Thian Lai, dasar pekerja asing yang diumum semalam dapat membantu mengimbangi semula bekalan buruh dalam negara.
“Kami juga menyokong pelaksanaan penggantian secara ‘case by case’ untuk sektor pembuatan, terutamanya apabila pekerja telah pulang ke negara asal,” katanya kepada Buletin TV3.
FMM turut mencadangkan agar pembayaran levi boleh dipindah milik dan dilakukan secara dalam talian.
Dalam pada itu, Penasihat Persekutuan Majikan-Majikan Malaysia (MEF), Datuk Shamsudin Bardan, ketika diminta mengulas mengenai perubahan dasar pekerja asing, beliau mahu majikan dilibatkan dalam proses pemindahan pekerja asing berkenaan.
“Kita tidak mahu keadaan di mana majikan asal tidak diberitahu dan hanya mengetahui keadaan di mana kelulusan telah diberi untuk pekerja berpindah,” katanya.
Kerajaan juga perlu memastikan pertukaran majikan tidak menjejaskan sektor yang memerlukan ramai pekerja asing.
Semalam, kerajaan memutuskan untuk membenarkan pertukaran majikan pekerja asing merentasi sektor penggajian.
Kerajaan sebelum ini hanya membenarkan pertukaran majikan dalam sektor yang sama dengan syarat terdapat sama ada penstrukturan syarikat, penutupan syarikat, pembesaran syarikat atau atas kelulusan suatu jawatankuasa yang dikendalikan Jabatan Tenaga Kerja.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/malaysia-sedia-kongsi-kepakaran-teknologi-sawit-dengan-kenya/,Malaysia sedia kongsi kepakaran teknologi sawit dengan Kenya,DETIK NIAGA,"08 May 2025, 05:10PM","Oleh: Afrina Romzi
NAIROBI: Malaysia sedia berkongsi kepakaran teknologi pemprosesan sawit kepada pemain industri Kenya untuk memperkukuh kerjasama dua hala serta meningkatkan kecekapan industri di Afrika Timur.
Justeru, Menteri Perladangan dan Komoditi, Datuk Seri Johari Abdul Ghani menjemput pihak berkepentingan Kenya untuk melawat Malaysia dan melihat sendiri ekosistem pemprosesan kelapa sawit tempatan.
“Terutama mereka ini ialah pengusaha-pengusaha yang mengimport kelapa sawit kita, memproses secara tempatan dan menjual kepada penduduk di Kenya dan juga tujuh negara berhampiran berjumlah 330 juta populasi.
“Namun logistik yang kurang cekap menyebabkan harga pengguna meningkat sehingga 40 peratus. Untuk sampai ke sesuatu negara tanpa laluan laut, logistiknya memerlukan masa sehingga empat hari,” katanya pada sesi meja bulat bersama 15 pemain utama industri minyak dan lemak di sini, hari ini.
Tambah beliau, kerjasama ini bukan sahaja berfokus kepada perdagangan, tetapi juga pemindahan teknologi, inovasi serta pembangunan industri jangka panjang yang saling menguntungkan kedua-dua negara.
“Jika kita dapat menemui penyelesaian yang tepat dan menyelesaikan infrastuktur mereka, sektor ini mempunyai potensi yang amat besar,” katanya.
Sesi meja bulat ini merupakan sebahagian daripada misi ekonomi Malaysia ke Kenya yang menekankan agenda memperluas pasaran minyak sawit.
Ini selain memperkukuh rantaian nilai serta membuka ruang kepada kolaborasi strategik antara Malaysia dan Afrika Timur.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/bnm-kekal-kadar-opr-3-peratus/,BNM kekal kadar OPR 3 peratus,DETIK NIAGA,"08 May 2025, 04:32PM","Oleh: Amanda Lopez
KUALA LUMPUR: Bank Negara Malaysia (BNM) mengekalkan Kadar Dasar Semalaman (OPR) pada tiga peratus dalam mesyuarat Jawatankuasa Dasar Monetari (MPC), hari ini.
Pada kadar OPR semasa, bagi BNM, pendirian dasar monetari dilihat konsisten dengan penilaian semasa tentang prospek inflasi dan pertumbuhan ekonomi.
Dalam satu kenyataan BNM berkata penunjuk terkini menunjukkan pertumbuhan dan perdagangan global yang berterusan disokong permintaan kukuh.
“Walau bagaimanapun, langkah-langkah tarif yang diumumkan oleh Amerika Syarikat (AS) dan tindakan balas telah melemahkan prospek pertumbuhan dan perdagangan global. Prospek ini kekal tertakluk pada ketidakpastian yang ketara, termasuk hasil rundingan perdagangan dan ketegangan geopolitik,” katanya.
Bagi Malaysia, ketegangan perdagangan yang semakin meruncing dan ketidakpastian dasar global yang ketara akan menjejaskan sektor luaran.
“Walau bagaimanapun, permintaan yang berterusan terhadap barangan elektrik dan elektronik serta perbelanjaan pelancong yang lebih tinggi akan menampung eksport,” jelasnya.
Inflasi tahun 2025 pula dijangka kekal terkawal berikutan keadaan kos global yang sederhana dan ketiadaan tekanan permintaan yang berlebihan.
“Menyedari adanya risiko pertumbuhan menjadi perlahan dalam persekitaran ekonomi, MPC terus memantau perkembangan semasa bagi memaklumkan penilaian prospek inflasi dan pertumbuhan,” ujarnya.
MPC, kata BNM akan memastikan pendirian dasar monetari kekal kondusif bagi menyokong pertumbuhan ekonomi secara mampan dalam keadaan harga yang stabil.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/malaysia-sasar-jualan-francais-cecah-rm100-bilion-menjelang-2030/,Malaysia sasar jualan francais cecah RM100 bilion menjelang 2030,DETIK NIAGA,"08 May 2025, 01:14PM","Oleh: Izabelle Choong
KUALA LUMPUR: Malaysia menyasarkan industri francais negara mencapai nilai jualan RM100 bilion menjelang 2030 selari potensi besar sektor itu di pasaran tempatan.
Timbalan Perdana Menteri, Datuk Seri Ahmad Zahid Hamidi berkata, sasaran itu akan digerakkan menerusi Dasar Francais Negara 2030 yang menumpukan kepada pengembangan pasaran, pembangunan kapasiti dan pengukuhan ekosistem francais tempatan.
“Kita perlu membina sektor francais yang lebih kukuh dan berdaya saing di peringkat global, dengan fokus jelas untuk mencapai sasaran jualan RM100 bilion menjelang 2030,” katanya.
Beliau berkata demikian ketika merasmikan Konvensyen Francais ASEAN dan Pameran Francais Antarabangsa Malaysia (FIM2025) di Pusat Konvensyen Kuala Lumpur (KLCC), hari ini.
Dalam ucapannya, Ahmad Zahid turut menekankan potensi besar pasaran halal serantau yang dianggarkan bernilai AS$900 bilion, yang boleh dimanfaatkan menerusi pengembangan francais halal tempatan.
Katanya, Malaysia sebagai Pengerusi ASEAN 2025 mahu melihat industri francais bukan sekadar model perniagaan, sebaliknya sebagai jambatan integrasi ekonomi rantau dan pemacu mobiliti sosial generasi akan datang.
Antara inisiatif utama yang dicadangkan termasuk ASEAN Franchise Accelerator dan Program Cabaran Francais Universiti ASEAN yang bakal melahirkan lebih banyak jenama tempatan untuk pasaran serantau.
“Kerajaan komited untuk melahirkan lebih ramai pemimpin francais yang mampu membawa jenama Malaysia ke persada antarabangsa,” ujarnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/malaysia-perluas-eksport-minyak-sawit-ke-afrika-timur-melalui-kenya-johari-ghani/,Malaysia perluas eksport minyak sawit ke Afrika Timur melalui Kenya – Johari Ghani,DETIK NIAGA,"07 May 2025, 06:08PM","Oleh: Afrina Romzi
NAIROBI: Malaysia berhasrat memperluaskan pasaran perdagangan minyak sawit di Afrika Timur menerusi kerjasama strategik dengan Kenya.
Menteri Perladangan dan Komoditi, Datuk Seri Johari Abdul Ghani berkata, Kenya bukan sahaja rakan dagang utama Malaysia tetapi berperanan sebagai pintu masuk strategik ke pasaran Komuniti Afrika Timur (EAC) yang merangkumi lebih 330 juta penduduk.
“Ini membuka peluang besar untuk meningkatkan eksport minyak sawit Malaysia ke seluruh Afrika Timur termasuk ke Uganda, Tanzania dan Rwanda,” katanya selepas mengadakan pertemuan dua hala bersama Menteri Pelaburan, Perdagangan dan Industri Kenya, Lee Kinyanjui di sini, hari ini.
Tambah beliau, eksport minyak sawit mentah dan produk berasaskan sawit Malaysia ke Kenya mencecah RM5.2 bilion tahun lalu, mewakili hampir 95 peratus daripada jumlah keseluruhan eksport ke negara itu.
Dalam pertemuan itu, kerajaan Kenya turut menyatakan minat untuk bekerjasama menubuhkan pusat pemprosesan minyak sawit di Taman Perindustrian Mombasa.
Aktiviti ekonomi ini tidak hanya terhad untuk Malaysia mengeksport minyak sawit mentah atau separa mentah, tetapi juga memberi peluang ekonomi kepada rakyat Kenya.
“Inisiatif ini bakal menjadi hab pemprosesan dan pengedaran serantau sekali gus menjana peluang pekerjaan, meningkatkan nilai tambah perdagangan serta menyokong pembangunan industri inklusif di Kenya,” katanya.
Turut hadir dalam pertemuan itu ialah Duta Besar Malaysia ke Kenya, Ruzaimi Mohammad; Timbalan Ketua Setiausaha, Kementerian Perladangan dan Komoditi, Datuk Razali Mohammad serta Ketua Pegawai Eksekutif Majlis Minyak Sawit Malaysia (MPOC), Belvinder Sron.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/malaysia-perkukuh-kerjasama-minyak-sawit-mampan-di-afrika-timur/,Malaysia perkukuh kerjasama minyak sawit mampan di Afrika Timur,DETIK NIAGA,"06 May 2025, 06:41PM","Oleh: Afrina Romzi
NAIROBI: Malaysia terus mengukuhkan kedudukannya sebagai antara peneraju global dalam industri minyak sawit mampan melalui kerjasama strategik bersama syarikat multinasional, Unilever, di rantau Afrika Timur.
Menteri Perladangan dan Komoditi, Datuk Seri Johari Abdul Ghani berkata, syarikat tempatan disaran mencontohi pendekatan yang diamalkan Unilever, khususnya dalam memastikan sumber bahan mentah dan produk akhir berteraskan prinsip kemampanan.
“Anda boleh bayangkan bahawa Kenya telah melihat perkara ini dengan serius. Saya rasa suatu hari nanti seluruh Afrika akan melihat kepada kemampanan pada masa akan datang.
“Saya juga dapat membawa syarikat-syarikat Malaysia melihat bagaimana pentingnya kemampanan ini untuk kita amalkan di Malaysia,” katanya ketika mengulas lawatan kerja tiga hari beliau ke Kenya yang bermula hari ini.
Unilever, syarikat barangan pengguna bergerak pantas (FMCG) yang memiliki jenama terkenal seperti Knorr, Magnum, Dove, Vaseline, Lux dan Lifebuoy, komited terhadap prinsip kemampanan dalam rantaian bekalannya di seluruh dunia.
Malaysia pula, melalui pelaksanaan standard Minyak Sawit Mampan Malaysia (MSPO) yang mengutamakan kebolehkesanan jejak dan sumber bertanggungjawab, terus menjadi rakan pembekal kepada syarikat antarabangsa seperti Unilever.
Justeru, penglibatan Unilever dalam Pakatan Impak MSPO sedang diteliti, iaitu sebuah platform strategik yang menyokong amalan sumber yang inklusif dan telus.
Kerjasama ini berpotensi memperkukuh peranan Malaysia sebagai pembekal minyak sawit mampan yang dipercayai, khususnya dalam meneroka pasaran Afrika Timur.
Tahun lalu, Kenya muncul sebagai pengimport terbesar minyak sawit Malaysia di rantau Sub-Sahara Afrika, menyumbang 42 peratus daripada jumlah eksport Malaysia ke rantau berkenaan.
Malaysia kini menguasai 85 peratus pasaran minyak sawit di Kenya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/syarikat-antarabangsa-sahkan-komitmen-pelaburan-terhadap-malaysia-pm-anwar/,Syarikat antarabangsa sahkan komitmen pelaburan terhadap Malaysia – PM Anwar,DETIK NIAGA,"06 May 2025, 04:21PM","Oleh: Afrina Romzi
KUALA LUMPUR: Syarikat-syarikat antarabangsa mengesahkan komitmen pelaburan terhadap Malaysia ketika berdepan ketegangan ekonomi global.
Perdana Menteri, Datuk Seri Anwar Ibrahim berkata dalam pada negara merangka strategi untuk mengukuhkan ekonomi, banyak syarikat asing memilih dan menyatakan komited terhadap Malaysia termasuk Jepun, Bahrain dan China.
“Bagi pihak Perdana Menteri Jepun menyatakan mereka akan terlibat secara langsung dalam projek-projek pembangunan termasuk macam kita sebut ECRL dari Kota Bharu ke Gombak, ini juga dari Vietnam ke Kota Bharu guna grid nasional turun ke Johor sampai ke Singapura,” katanya dalam ucapan perasmian Majlis Peluncuran Peluang Pekerjaan dan Penyerahan Surat Tawaran PLKI-ECRL Bagi Fasa Pengoperasian dan Penyelenggaraan (O&M) ECRL di sini, hari ini.
Tambah beliau, Menteri Persekitaran dan Menteri Ekonomi Bahrain berbincang untuk meningkatkan pelaburan dan perdagangan segera dengan Malaysia.
Anwar turut mengulas kunjungan hormat daripada syarikat gergasi Amerika Syarikat, Advanced Micro Devices Inc. (AMD) pagi tadi yang berbincang mengenai hala tuju AMD dalam mendukung Strategi Semikonduktor Nasional.
“Jadi sudah lihat dalam masa singkat kita ada syarikat besar Amerika Syarikat, kemudian Jepun, kemudian Bahrain dan sekarang gergasi ekonomi dalam tahun ini dan berkembang sebagai kekuatan ekonomi baharu dunia, negara China dengan ECRL, dengan hubungan yang sangat baik.
“Beberapa minggu lalu kita menerima kunjungan Presiden China Xi Jinping, bukan sekadar kunjungan biasa kunjungan persahabatan,” ujarnya.
Selain itu, sidang ASEAN pada penghujung bulan ini akan dihadiri China yang diwakili Premier Li Qiang selain negara Majlis Kerjasama Teluk (GCC) termasuk Bahrain, Kuwait, Oman, Qatar, Arab Saudi dan Emiriah Arab Bersatu (UAE).
Untuk itu, Malaysia perlu mempunyai daya tahan yang kuat dan meraih peluang ekonomi sebaiknya untuk mengangkat martabat negara.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/tarif-as-mampu-pengaruhi-eksport-negara-johari-ghani/,Tarif AS mampu pengaruhi eksport negara – Johari Ghani,DETIK NIAGA,"02 May 2025, 09:49PM","Oleh: Douglas Elliot David
PUTRAJAYA: Kementerian Perladangan dan Komoditi telah menyalurkan maklumat berkaitan kepada Kementerian Pelaburan, Perdagangan dan Industri (MITI) sebagai persediaan rundingan tarif rasmi dengan Amerika Syarikat (AS).
Menteri Perladangan dan Komoditi, Datuk Seri Johari Abdul Ghani berkata, meskipun AS bukan pasaran utama bagi komoditi negara, peranannya tetap signifikan dan mampu memberi kesan kepada jumlah keseluruhan eksport Malaysia.
“Kita mengeksport hampir RM4.9 bilion (bagi kelapa sawit) ke AS setahun.
“Kita juga mengeksport komoditi lain seperti sarung tangan getah (RM8 bilion), perabot kayu (RM6.5 bilion) dan koko (RM1.6 bilion) ke AS. Keseluruhannya, eksport komoditi ini berjumlah lebih daripada RM21 bilion.
“Kalau kita bandingkan dengan konteks keseluruhan eksport komoditi kita ke seluruh dunia yang berjumlah RM186 bilion, jumlah ini sangat penting,” katanya.
Beliau berkata demikian pada sidang media bersempena majlis Malam Gala Jubli Perak Lembaga Minyak Sawit Malaysia (MPOB) di sini, hari ini.
Ujarnya, meskipun Malaysia hanya dikenakan kadar tarif asas sebanyak 10 peratus dan kemudiannya sebanyak 24 peratus, kadar itu lebih rendah berbanding negara pengeluar kelapa sawit utama Indonesia.
“Kita juga mesti melihat pada pasaran di luar AS kerana mereka ada banyak kapasiti yang tersedia.
“Maka, kita perlu terus berhubung dengan pelanggan kita di seluruh dunia,” ujarnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/bank-pembangunan-muktamad-ambil-alih-exim-bank-sme-bank/,"Bank Pembangunan muktamad ambil alih EXIM Bank, SME Bank",DETIK NIAGA,"01 May 2025, 10:51AM","KUALA LUMPUR: Bank Pembangunan Malaysia Bhd (BPMB) mengumumkan pengambilalihan saham Export-Import Bank of Malaysia Bhd (EXIM Bank) dan Small Medium Enterprise Development Bank Malaysia Bhd (SME Bank) daripada Menteri Kewangan (Diperbadankan).
Urus niaga ini dimuktamadkan berdasarkan nilai aset ketara bersih (NTA) EXIM Bank dan SME Bank setakat 31 Disember 2023.
Kumpulan BPMB, kini dengan EXIM Bank dan SME Bank sebagai anak syarikatnya, membentuk sebuah entiti yang lebih mantap untuk menyalurkan modal impak secara lebih menyeluruh menerusi ekosistem pembiayaan pembangunan, selari dengan dasar-dasar utama negara seperti Kerangka Ekonomi MADANI Malaysia, Pelan Induk Perindustrian Baharu (NIMP), Pelan Hala Tuju Peralihan Tenaga Negara (NETR), Rancangan Malaysia Ke-12, serta inisiatif PuTERA35.
BPMB dalam satu kenyataan semalam berkata, dengan gabungan tenaga kerja sedia ada seramai lebih 2,000 orang, Kumpulan BPMB mampu meningkatkan kapasitinya untuk memberikan impak yang lebih hebat pada skala yang lebih besar.
“Kumpulan ini komited untuk mengekalkan tenaga kerja sepenuhnya dengan peranan kerja yang bermakna, sekali gus mengiktiraf modal insan sebagai teras kepada usaha pembangunan negara,” katanya.
BPMB berkata, dengan pengambilalihan ini, ketiga-tiga institusi mempunyai kebolehan yang lebih kukuh untuk memperluas dan memperkasa mandat sedia ada dalam merapatkan jurang pembiayaan pembangunan negara.
Katanya, antara fokus utama termasuklah sokongan kepada usahawan Bumiputera, pembiayaan untuk perusahaan kecil sederhana (PKS), menggalakkan transaksi perdagangan masuk dan keluar, serta menyokong pertumbuhan mampan.
“Secara kolektif, bagi tahun 2025, Kumpulan BPMB telah memperuntukkan RM8.3 bilion untuk pembangunan negara menerusi program-program strategik bersama.
“Pengambilalihan ini dijangka membawa sinergi daripada segi hasil dan kecekapan kos dalam jangka masa panjang bagi menyokong pertumbuhan perniagaan pelbagai skala di Malaysia.
“Kumpulan BPMB akan melaksanakan pelan integrasi secara menyeluruh yang akan memanfaatkan kekuatan dan sumber setiap entiti bagi menyokong keperluan tiga segmen pasaran yang berbeza secara lebih efektif,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/ptptn-umum-dividen-sspn-2024-4-05-peratus-tertinggi-dalam-sedekad/,"PTPTN umum dividen SSPN 2024 4.05 peratus, tertinggi dalam sedekad",DETIK NIAGA,"30 April 2025, 02:55PM","Oleh: Zaid Shah Zulkarnain
PUTRAJAYA: Perbadanan Tabung Pendidikan Tinggi Nasional (PTPTN) mengumumkan dividen Skim Simpanan Pendidikan Nasional (Simpan SSPN) 2024 sebanyak 4.05 peratus, kadar tertinggi dicatatkan dalam tempoh 10 tahun.
Menteri Pendidikan Tinggi, Datuk Seri Dr. Zambry Abd Kadir berkata, pencapaian ini mencerminkan kecekapan PTPTN dalam mengurus dana simpanan secara efektif, berlandaskan tadbir urus yang baik serta strategi pelaburan patuh syariah yang mampan.
Agihan tersebut memberi manfaat kepada lebih 6.7 juta pendeposit, melibatkan peruntukan RM439.87 juta dan akan dikreditkan terus ke akaun pendeposit bermula 2 Mei 2025.
Kadar dividen 4.05 peratus itu adalah lebih tinggi berbanding 3.60 peratus pada 2023, menjadikan jumlah keseluruhan agihan dividen Simpan SSPN sejak 2004 kini mencecah RM2.13 bilion.
“PTPTN bukan hanya menyediakan kemudahan pinjaman pendidikan, malah turut memainkan peranan penting dalam menyediakan platform simpanan yang memberi pulangan kompetitif kepada rakyat,” kata Zambry yang menyempurnakan pengumuman dividen itu di sini, petang tadi.
Turut Hadir, Pengerusi PTPTN, Datuk Norliza Abdul Rahim yang kemudianya melancarkan Kempen Ganjaran Kesetiaan Simpan SSPN Prime pada kadar satu peratus sebagai penghargaan khas kepada pendeposit Simpan SSPN Prime yang menyimpan dalam jangka masa panjang dan sebagai ganjaran tambahan selain dividen tahunan.
Setakat 31 Disember 2024, Simpan SSPN mencatat jumlah deposit terkumpul sebanyak RM20.56 bilion, dengan lebih 500,000 akaun baharu dibuka sepanjang tahun tersebut.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/asean-dijangka-tumbuh-lebih-4-peratus-tahun-ini-meskipun-cabaran-global/,ASEAN dijangka tumbuh lebih 4 peratus tahun ini meskipun cabaran global,DETIK NIAGA,"10 April 2025, 07:23PM","Oleh: Afrina Romzi & Amanda Lopez
KUALA LUMPUR: Ekonomi ASEAN dijangka mencatatkan pertumbuhan kukuh, melebihi empat peratus pada 2025 dan 2026 meskipun berdepan cabaran global.
Prestasi itu akan didorong permintaan domestik, aktiviti pelaburan yang mantap, pemulihan eksport dan keadaan pekerjaan menggalakkan.
Bagaimanapun, Menteri Kewangan II, Datuk Seri Amir Hamzah Azizan, berkata ASEAN terus berwaspada terhadap risiko yang boleh menjejaskan pertumbuhan jangka pendek dan sederhana.
“Ini terutama disebabkan pengurangan perdagangan global, aliran pelaburan yang menurun serta pengumuman tarif tambahan dan tarif timbal balas baharu oleh Amerika Syarikat (AS),” katanya.
Beliau berkata demikian pada sidang media pada Mesyuarat Menteri Kewangan dan Gabenor Bank Pusat ASEAN (AFMGM) ke-12 dan mesyuarat berkaitan hari ini.
Tambah beliau, situasi itu akan dipantau dengan teliti untuk mengambil langkah yang diperlukan sekiranya ketidaktentuan ekonomi meningkat.
ASEAN juga menegaskan semula komitmen berterusan terhadap sistem perdagangan multilateral yang terbuka, inklusif dan berasaskan peraturan.
“Kami bersedia untuk bekerja secara konstruktif dengan semua rakan dagang termasuk Amerika Syarikat (AS) untuk mencari penyelesaian yang seimbang dan berwawasan, sekaligus menyokong ekonomi global yang lebih berdaya tahan dan mampan,” katanya.
Katanya, ASEAN tidak akan mengenakan sebarang langkah balas terhadap tarif AS.
Di tengah ketidaktentuan global yang semakin meningkat, ASEAN menegaskan semula komitmen untuk memperkukuh daya tahan kewangan dan mempercepatkan integrasi kewangan dalam ASEAN, seterusnya menyokong integrasi perdagangan dan pelaburan intra-ASEAN yang lebih besar.
ASEAN turut menyeru Institusi Kewangan Antarabangsa untuk memberi perhatian yang lebih besar terhadap risiko yang ditimbulkan oleh tarif yang tinggi terhadap ekonomi global dan menyampaikan kebimbangan ini dengan lebih jelas dan tegas.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/beijing-naikkan-tarif-barangan-as-kepada-125-peratus-2/,Beijing naikkan tarif barangan AS kepada 125 peratus,DETIK NIAGA,"11 April 2025, 05:01PM","BEIJING: China akan menaikkan tarif ke atas semua barangan dari Amerika Syarikat (AS) kepada 125 peratus berkuat kuasa esok, berbanding kadar 84 peratus yang diumumkan sebelum ini.
Kenaikan tarif itu kini hampir dengan kadar yang dikenakan oleh AS iaitu sebanyak 145 peratus ke atas barangan import dari China, namun Beijing menegaskan tidak akan meningkatkan kadar tersebut lebih tinggi lagi.
“Kami percaya pada tahap tarif semasa, tiada penerimaan pasaran terhadap barangan AS yang dieksport ke China. Jika AS terus bermain dengan angka cukai, China akan mengabaikannya.
“Bagaimanapun, jika AS berkeras untuk terus mencabuli kepentingan China, Beijing akan bertindak balas dengan tegas dan berjuang hingga ke akhirnya,” menurut kenyataan Kementerian Kewangan China.
Ketegangan perdagangan antara dua kuasa ekonomi terbesar dunia itu kembali memuncak selepas Presiden Donald Trump menaikkan tarif ke atas barangan China daripada 104 peratus kepada 125 peratus dan sekali lagi dinaikkan kepada 145 peratus pada semalam.
Langkah itu diambil sebagai tindak balas terhadap pengumuman China sebelum ini yang mengenakan tarif sebanyak 84 peratus ke atas barangan import dari AS.
China dalam kenyataan terbaharu menegaskan, pihaknya tidak berhasrat mencetuskan perang dagang, namun tidak akan gentar sekiranya Washington meneruskan tekanan tarif secara agresif.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/300-syarikat-as-mahu-terus-kekal-di-malaysia/,300 Syarikat AS mahu terus kekal di Malaysia,DETIK NIAGA,"14 April 2025, 05:53PM","Oleh: Izabelle Choong & Amanda Lopez
KUALA LUMPUR: Kira-kira 300 syarikat gergasi Amerika Syarikat yang telah lama beroperasi di Malaysia tidak berhasrat untuk memindahkan operasi keluar dari negara ini.
Menurut Ketua Pegawai Eksekutif, American Malaysian Chamber of Commerce (AmCham), Datuk Siobhan Das berkata, perkara itu merupakan bukti keakraban Malaysia dan pelbagai syarikat Amerika selain mampu mengekalkan keyakinan pelabur asing.
“Akhirnya, setelah semua selesai, Malaysia miliki kedudukan yang kukuh. Malaysia mempunyai hubungan baik dengan syarikat multinasional besar Amerika Syarikat dengan kekuatan dibina ekosistem PKS tempatan,” katanya ketika ditemui selepas Sidang Meja Bulat Bursa Malaysia-ECKL-CIMB, hari ini.
Tambah beliau, Malaysia kekal sebagai pilihan utama pelabur dalam sektor strategik, termasuk teknologi dan pembuatan bernilai tinggi.
Keyakinan ini turut diperkukuh menerusi dasar mesra pelaburan serta kekuatan rantaian pembekalan tempatan yang telah terbukti mampu bertahan walaupun berdepan cabaran global seperti pandemik.
AmCham turut melihat potensi besar untuk Malaysia terus menarik pelaburan, namun menegaskan pentingnya semua pihak memainkan peranan dalam membina naratif yang meyakinkan kepada pelabur asing.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/pemergian-tun-abdullah-tinggalkan-legasi-modal-insan-koridor-ekonomi/,"[VIDEO] Pemergian Tun Abdullah: Tinggalkan legasi modal insan, koridor ekonomi",DETIK NIAGA,"15 April 2025, 08:49PM","Oleh: Afrina Romzi
KUALA LUMPUR: Pemergian Allahyarham Tun Abdullah bukan sekadar kehilangan seorang bekas pemimpin, sebaliknya seorang tokoh yang meletakkan asas ekonomi Malaysia baharu ketika negara berdepan cabaran besar.
Sepanjang pentadbirannya dari 2003 hingga 2009, Malaysia menyaksikan transformasi pesat dalam struktur ekonominya.
Di bawah pimpinannya, rakyat menikmati pertumbuhan ekonomi kukuh hampir enam peratus, pendapatan per kapita meningkat 8.5 peratus dan kadar inflasi rendah 2.8 peratus.
Lima koridor ekonomi utama dibentuk bagi merangka strategi memperkasa pertumbuhan wilayah secara menyeluruh.
Ia termasuk Iskandar Malaysia di Johor, NCER di utara, ECER di timur, SCORE di Sarawak dan SDC di Sabah.
Pensyarah Ekonomi Universiti Utara Malaysia (UUM), Prof Madya Irwan Shah Zainal Abidin berkata, pembentukan koridor ekonomi ini dapat memperluaskan peluang ekonomi kepada rakyat dan pelabur.
“Ia berasaskan prinsip dan gagasan sebuah kerajaan yang prihatin serta menggambarkan bahawa dasar kerajaan itu memfokuskan kepada konsep pembangunan – bukan sahaja komprehensif tetapi lebih bermakna kepada rakyat,” katanya kepada Buletin TV3, hari ini.
Beberapa projek infrastruktur juga dimulakan dalam era beliau, termasuk Jambatan Kedua Pulau Pinang dan Lebuhraya Pantai Timur Fasa Kedua.
Pengarah Program MBA, Putra Business School, Prof Madya Ahmed Razman Abdul Latiff berkata, di bawah teraju Tun Abdullah, Malaysia selaku pengerusi ASEAN menganjurkan Sidang Kemuncak Asia Timur pertama pada 2005.
“Ini berjaya menghimpunkan ASEAN bersama China, Jepun dan Korea Selatan, yang kemudiannya dikembangkan untuk melibatkan Australia, New Zealand dan India, sekali gus menjadi asas kepada kerjasama ekonomi Perkongsian Ekonomi Komprehensif Serantau (RCEP),” katanya kepada Buletin TV3.
Pembangunan modal insan juga antara gagasan yang diutamakan Allahyarham bagi melahirkan rakyat Malaysia yang beretika dan berdaya saing, termasuk menerusi penubuhan SME Bank dan pengukuhan TEKUN Nasional.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/mspo-impact-alliance-dilancarkan-suku-ketiga-perkukuh-pensijilan-mampan/,"MSPO Impact Alliance dilancarkan suku ketiga, perkukuh pensijilan mampan",DETIK NIAGA,"18 April 2025, 01:05PM","Oleh: Afrina Romzi & Izabelle Choong
KUALA LUMPUR: Minyak Sawit Mampan Malaysia (MSPO) bakal melancarkan platform MSPO Impact Alliance pada suku ketiga tahun ini bagi memperkukuh nilai pensijilan menerusi pendekatan inovatif dan kerjasama pelbagai pihak.
Menteri Perladangan dan Komoditi, Datuk Seri Johari Abdul Ghani berkata, platform itu akan melibatkan kerjasama strategik antara pertubuhan bukan kerajaan, badan akreditasi, institusi kewangan, rakan teknologi serta syarikat multinasional Barang Pengguna Bergerak Cepat (FMCG).
“Beberapa idea perintis boleh direalisasikan seperti pembiayaan hijau kepada pengeluar yang telah disijilkan, penyelesaian kebolehkesanan secara digital, alat pemantauan penebangan hutan serta insentif rantaian bekalan inklusif untuk pekebun kecil,” katanya dalam ucapan majlis menandatangani memorandum persefahaman (MoU) antara MSPO dan Nestlé Malaysia, di sini, hari ini.
Tambah beliau, platform ini bukan sahaja memberi tumpuan kepada penyelesaian praktikal seperti kebolehkesanan bagi pekebun kecil dan pematuhan social, tetapi juga bertujuan membantu pemain industri menghadapi peraturan baharu seperti Peraturan Penebangan Hutan Kesatuan Eropah (EUDR).
“Saya berbesar hati mengalu-alukan penyertaan Nestlé Malaysia sebagai salah satu ahli pengasas MSPO Impact Alliance. MoU hari ini menjadi langkah awal ke arah pelancaran rasmi pakatan ini,” katanya.
Jelasnya, kerjasama ini mencerminkan bagaimana jenama global dan sistem nasional boleh bergerak seiring dengan matlamat bersama ke arah kemampanan serta akauntabiliti yang lebih menyeluruh.
Untuk itu, tumpuan utama MSPO pada masa akan datang adalah untuk mengukuhkan permintaan global terhadap minyak sawit yang diperakui MSPO.
MSPO sedang mempertingkatkan usaha keterlibatan dengan pasaran antarabangsa melalui komunikasi lebih strategik, penjenamaan lebih kukuh serta pendekatan tersusun dalam mendekati pembeli global.
Ini selain menekankan keperluan untuk bekerjasama dalam meningkatkan kesedaran pengguna mengenai kesan positif minyak sawit mampan terhadap alam sekitar dan sosial.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/kerajaan-gesa-syarikat-bumiputera-perkayuan-gandakan-usaha-tembusi-eksport/,Kerajaan gesa syarikat bumiputera perkayuan gandakan usaha tembusi eksport,DETIK NIAGA,"22 April 2025, 11:43AM","Oleh: Afrina Romzi
KUALA LUMPUR: Kerajaan menggesa syarikat bumiputera dalam industri perkayuan untuk menggandakan usaha bagi menembusi pasaran eksport.
Menteri Perladangan dan Komoditi, Datuk Seri Johari Abdul Ghani berkata, pencapaian bumiputera masih rendah dengan hanya 20 syarikat daripada 830 syarikat berjaya menembusi pasaran eskport setakat November tahun lalu.
“Nilai eksport keseluruhan produk perkayuan negara mencatat RM22.90 bilion tahun lalu, meningkat 4.9 peratus berbanding tahun sebelumnya.
“Daripada jumlah itu, eksport produk perkayuan syarikat bumiputera hanya berjumlah RM44.03 juta, kurang satu peratus daripada keseluruhan nilai eksport industri,” katanya semasa Majlis Rumah Terbuka Hari Raya Aidilfitri dan Perasmian Pejabat Baharu CTCS Worldwide Sdn. Bhd. di sini, hari ini.
Untuk itu, kerajaan menyeru Lembaga Perindustrian Kayu Malaysia (MTIB) bersama anak syarikat milik penuhnya, CTCS Worldwide Sdn. Bhd. (CTCS) untuk mengambil pendekatan lebih agresif dalam membantu usahawan bumiputera.
“Salah satu pendekatan yang berkesan adalah melalui konsep “anchor-vendor” seperti yang pernah dilaksanakan oleh Guthrie Furniture Sdn. Bhd. menerusi Program Pemasaran Bersepadu Perabot Bumiputera dari tahun 1987 hingga 2004.
“Program ini berjaya melahirkan 146 syarikat usahawan bumiputera, dengan nilai jualan melebihi RM220 juta. Sebanyak 20 usahawan berjaya menembusi pasaran eksport dengan nilai jualan hampir RM15 juta,” katanya.
Bagaimanapun, program tersebut terhenti apabila berlaku perubahan sistem perolehan kerajaan kepada kontrak pembekalan oleh Kementerian Kewangan (MoF).
Untuk itu, beliau telah berbincang dengan Pengerusi CTCS, Datuk Razali Mohamad untuk mengemukakan satu cadangan konsep jelas seperti pelaksanaan Muar Furniture Park, untuk dibawa ke perhatian MoF.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/malaysia-terkesan-dengan-tarif-as-namun-raih-manfaat-kepelbagaian-rantaian-bekalan/,"Malaysia terkesan dengan tarif AS, namun raih manfaat kepelbagaian rantaian bekalan",DETIK NIAGA,"23 April 2025, 06:40PM","Oleh: Amanda Lopez
KUALA LUMPUR: Malaysia akan menerima kesan daripada tarif timbal balas Washington yang dijangka menjejaskan pertumbuhan ekonomi global.
Namun, Pengurus Portfolio & Penganalisis Kanan Penyelidikan, Ekuiti Pasaran Baharu Muncul Franklin Templeton, Liao Yi Ping , berkata negara berpotensi meraih manfaat daripada kepelbagaian rantaian bekalan dalam jangka panjang.
“Jika anda melihat subsegmen tertentu seperti sarung tangan, saya rasa relatifnya tarif yang lebih tinggi ke atas sarung tangan dari lokasi lain boleh memberi manfaat kepada Malaysia.
“Apabila anda melihat teknologi pula, sudah banyak syarikat multinasional (MNC) sudah mempunyai operasi di Malaysia, dan kapasiti sedia ada agak kukuh,” katanya pada webinar Franklin Templeton bertajuk ‘Tariff-ied”? Trump’s First 100 Days’, hari ini.
Bagaimanapun, sebagai negara dagang, malaysia tidak dapat elak daripada tempias kelembapan ekonomi global.
Mengenai kesan kepada sektor elektrik dan elektronik (E&E), Ping Liao berkata, sektor itu akan terjejas berikutan sifat rantaian bekalan global yang kompleks dan sensitiviti permintaan sektor itu terhadap pertumbuhan ekonomi.
Beliau turut memantau pelaksanaan peraturan penyebaran kecerdasan buatan (AI) yang dijangka bulan depan serta pengenalan sebarang potensi tarif semikonduktor tambahan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/keusahawanan-jadi-strategi-pacu-tenaga-kerja-wanita/,Keusahawanan jadi strategi pacu tenaga kerja wanita,DETIK NIAGA,"23 April 2025, 06:44PM","Oleh: Amanda Lopez
KUALA LUMPUR: Keusahawanan dilihat antara strategi memacu penyertaan tenaga kerja wanita yang kini berada pada paras 56 peratus.
Setakat ini, perusahaan kecil dan sederhana milik wanita mewakili 21 peratus atau hampir 241,767 perusahaan dan dilihat kian berkembang.
“Matlamat kerajaan Madani ialah untuk mencapai kadar penyertaan tenaga kerja wanita kepada 60 peratus dalam masa 2033. Setakat ini, banyak lagi perlu dibuat sebab peratusan ini agak turun naik” kata Natasha Alias, Ketua Wanita, MyWira, TalentCorp.
Beliau berkata demikian ketika ditemui selepas sesi panel bertajuk Empati bertemu Inovasi: Bagaimana Usahawan Wanita Menggunakan Teknologi Bermatlamat & Kepimpinan Empatitik untuk Mentransformasikan Perniagaan di sini, hari ini.
Sesi berkenaan dianjurkan oleh rangkaian dobi layan diri, dobiQueen dan turut disertai Felo Penyelidik di Institut Penyelidikan Khazanah (KRI), Dr Teoh Ai Ni; Pengasas Bersama dan Pengarah Eksekutif dobiQueen, Nini Tan dan Pegawai Program di Strive Malaysia, Li Yang Lau.
Jelasnya, terdapat lima juta wanita yang berada di luar pasaran kerja kerana faktor menjaga anak dan ibu bapa yang berumur.
“Majoritinya perlu menjaga hal ehwal rumah tangga, anak-anak kecil, mahupun ahli keluarga yang semakin berusia. Ini seiring dengan realiti negara kita yang sedang menuju ke arah ‘negara menua’, di mana semakin ramai warga emas memerlukan perhatian dan penjagaan.
“Kita kini berada dalam era generasi sandwich, dan ramai wanita memikul tanggungjawab menjaga dua generasi iaitu anak-anak dan ibu bapa.
“Selain itu, faktor lain termasuk kekurangan insentif atau manfaat untuk kembali bekerja. Ramai wanita merasakan tiada daya tarikan yang cukup untuk kembali ke alam pekerjaan serta isu kesihatan dan kesejahteraan yang mana wanita kini semakin menitikberatkan aspek kesihatan fizikal, emosi, dan keseimbangan hidup,” katanya.
Bagi menggalakkan wanita kembali ke pasaran pekerjaan, kerajaan memberi potongan cukai tambahan 50 peratus bagi gaji tempoh 12 bulan kepada majikan.
Malah, RM470 juta juga diperuntukkan dalam belanjawan tahun ini bagi membantu usahawan wanita.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/kerajaan-teliti-laporan-imf-berhubung-unjuran-kdnk-negara/,Kerajaan teliti laporan IMF berhubung unjuran KDNK negara,DETIK NIAGA,"24 April 2025, 02:22PM","Oleh: Syafiqah Damanhuri
PUTRAJAYA: Kerajaan akan meneliti dan menyemak semula laporan Tabung Kewangan Antarabangsa (IMF) berhubung unjuran pertumbuhan Keluaran Dalam Negara Kasar (KDNK) sebenar Malaysia bagi tahun 2025 kepada 4.1 peratus, berbanding 4.7 peratus sebelum ini.
Perdana Menteri, Datuk Seri Anwar Ibrahim berkata, semakan semula di peringkat antarabangsa itu tidak melibatkan Malaysia sahaja tetapi juga negara-negara lain yang turut diunjurkan terdapat penurunan.
“Itulah semakan semula di peringkat antarabangsa untuk dunia (melibatkan) Amerika Syarikat, China dan kebanyakan negara lain, dan ia sedikit menurun.
“Kami, Bank Negara dan Perbendaharaan akan meneliti dan mengkajinya (laporan IMF),” katanya.
Beliau berkata demikian pada Majlis Sambutan Aidilfitri Jabatan Kastam Diraja Malaysia hari ini.
Tambahnya, kenyataan penuh mengenai perkara itu akan diumumkan pada Sidang Khas di Parlimen pada 5 Mei depan.
Semalam dalam laporan media IMF menyemak turun KDNK sebenar Malaysia bagi tahun 2025 kepada 4.1 peratus, berbanding 4.7 peratus sebelum ini, selari dengan semakan penurunan unjuran pertumbuhan di seluruh rantau ini.
Menerusi Laporan Tinjauan Ekonomi Dunia April 2025 bertajuk “Persimpangan Kritikal di Tengah Peralihan Dasar”, IMF turut menjangkakan ekonomi Malaysia berkembang 3.8 peratus pada 2026.
IMF juga menurunkan unjuran pertumbuhan ekonomi global 2025 kepada 2.8 peratus, iaitu 0.5 mata peratusan lebih rendah berbanding anggaran Januari lalu.
Dalam kalangan rakan serantau Malaysia, IMF menyemak turun unjuran pertumbuhan Indonesia bagi 2025 kepada 4.7 peratus daripada 5.1 peratus, Filipina kepada 5.5 peratus daripada 6.1 peratus, manakala Thailand dijangka berkembang 1.8 peratus berbanding 2.9 peratus sebelum ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/sc-dan-bursa-siasat-akses-tanpa-kebenaran-akaun-dagangan/,SC dan Bursa siasat akses tanpa kebenaran akaun dagangan,DETIK NIAGA,"25 April 2025, 09:06AM","KUALA LUMPUR: Beberapa akaun dagangan dalam talian milik pelabur dikesan telah diakses tanpa kebenaran dan mengalami aktiviti dagangan mencurigakan. Susulan itu siasatan segera sedang dijalankan Suruhanjaya Sekuriti Malaysia (SC) dan Bursa Malaysia.
Insiden itu dikesan pada petang Khamis, 24 April 2025, apabila beberapa broker melaporkan kegagalan log masuk pelanggan serta pelaksanaan dagangan yang tidak dibenarkan menerusi akaun yang terhad aksesnya.
Dalam kenyataan bersama hari ini, SC dan Bursa Malaysia memaklumkan langkah segera telah diambil bagi mengurangkan risiko pencerobohan lanjut, termasuk menasihati semua broker untuk mengarahkan pelanggan menukar kata laluan dan maklumat log masuk mereka.
“Semua broker telah dinasihatkan supaya segera memaklumkan kepada pelanggan untuk menukar kata laluan atau maklumat log masuk mereka bagi meningkatkan keselamatan akaun masing-masing,” menurut kenyataan itu.
Pada masa sama, broker turut diminta melaksanakan langkah keselamatan tambahan termasuk pengesahan berbilang faktor dan dasar kata laluan yang lebih ketat bagi memperkukuh tahap perlindungan sistem.
“Pengawal selia pasaran modal dan pihak broker kekal berwaspada serta bekerjasama rapat bagi mengenal pasti punca sebenar insiden ini dan melaksanakan langkah lanjut yang diperlukan,” jelas kenyataan itu lagi.
SC dan Bursa turut memberi jaminan bahawa integriti pasaran modal negara kekal kukuh dan pasaran akan dibuka seperti biasa pada 25 April 2025.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/detik-niaga/170-kilang-sawit-pasang-fasiliti-biogas-lepasi-sasaran-dakn-johari-ghani/https://www.buletintv3.my/nasional/warga-emas-cucu-rentung-dalam-kebakaran-rumah/,"Warga emas, cucu rentung dalam kebakaran rumah",NASIONAL,"20 May 2025, 10:05AM","KOTA KINABALU: Seorang wanita warga emas dan cucunya rentung selepas dipercayai terperangkap dalam kebakaran di Kampung Pulau Penampang, Manggatal di sini, awal pagi tadi.

Dalam kejadian kira-kira 5 pagi itu, mangsa Ruslia@Gisis Guntamas, 80, ditemukan berada berhampiran cucu perempuannya Joeynita Abdul Alip, 14 tahun.

Difahamkan, rumah berkenaan dihuni oleh enam sekeluarga, namun empat daripada mereka berjaya menyelamatkan diri.

Penolong Pengarah Operasi Negeri, Muhammad Taqiuddin Victor Doon berkata, pihaknya menerima panggilan kecemasan berhubung kejadian berkenaan pada 5.22 pagi.

Katanya, 27 anggota dan pegawai termasuk pasukan bantuan dari Balai Bomba dan Penyelamat (BBP) Lintas bersama jentera serta Unit Bantuan Perkhidmatan Kecemasan (EMRS) terus dikerah ke lokasi kejadian.

“Sebaik tiba di lokasi, didapati, kebakaran membabitkan sebuah rumah jenis kekal di Lorong Gusin 3, yang terbakar hampir 90 peratus.

“Pasukan terus melaksanakan operasi pemadaman dan kebakaran berjaya dikawal pada 5.55 pagi,” katanya.

Muhammad Taqiuddin berkata, mangsa pertama berjaya ditemukan pada 7.13 pagi sebelum cucunya dikeluarkan 20 minit selepas itu.

“Mayat kedua-dua mangsa diserahkan kepada pihak polis untuk tindakan lanjut,” tambahnya

Operasi ditamatkan sepenuhnya pada jam 8.43 pagi dan punca kejadian dan nilai kerugian masih dalam siasatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/remaja-maut-motosikal-ditunggang-terbabas-ke-bahu-jalan/,Remaja maut motosikal ditunggang terbabas ke bahu jalan,NASIONAL,"20 May 2025, 09:41AM","KUCHING: Seorang remaja lelaki berusia 15 tahun maut selepas motosikal yang ditunggangnya terbabas sendiri dalam kejadian di Jalan Tun Haji Abdul Rahman Yaakub, Petra Jaya di sini, awal pagi, kelmarin.
Dalam kejadian kira-kira jam 1.30 pagi itu, motosikal yang ditunggangi mangsa dipercayai hilang kawalan ketika dalam perjalanan dari arah Bulatan Samariang menuju ke arah Bulatan Sesco.
Ketua Polis Daerah Kuching, Ketua Polis Daerah Kuching Asisten Komisioner Polis (ACP) Alexson Naga Chabu, berkata siasatan awal mendapati motosikal terbabit terbabas ke bahu kiri jalan sebelum mangsa tercampak.
“Mangsa mengalami kecederaan parah di bahagian kepala dan dikejarkan ke Unit Kecemasan Hospital Umum Sarawak (HUS) untuk rawatan lanjut.
“Bagaimanapun, mangsa disahkan meninggal dunia ketika menerima rawatan,” katanya dalam satu kenyataan.
Kes disiasat di bawah Seksyen 41(1) Akta Pengangkutan Jalan (APJ) 1987 kerana memandu dengan melulu atau membahayakan sehingga menyebabkan kematian.
Sementara itu, Alexson Naga turut menasihatkan orang ramai, khususnya penunggang motosikal, agar sentiasa mematuhi undang-undang jalan raya dan mengutamakan keselamatan semasa berada di jalan raya, terutamanya pada waktu malam."
https://www.buletintv3.my/nasional/2-lelaki-indonesia-ditahan-disyaki-lombong-emas-secara-haram/,"2 lelaki Indonesia ditahan, disyaki lombong emas secara haram",NASIONAL,"20 May 2025, 09:27AM","JELI: Dua lelaki warga Indonesia ditahan disyaki terbabit dalam aktiviti perlombongan emas haram di daerah ini, kelmarin.
Penahanan dilakukan menerusi operasi bersama Pejabat Tanah dan Galian, selepas kedua-dua suspek dipercayai menjalankan aktiviti berkenaan.
Ketua Polis Daerah Jeli, Superintendan Kamarulzaman Harun berkata, hasil pemeriksaan mendapati kedua-dua lelaki itu gagal mengemukakan dokumen pengenalan diri serta permit sah berkaitan aktiviti perlombongan.
Katanya, susulan serbuan itu, pihaknya merampas sebuah jentera excavator, janakuasa dan mesin palong yang dipercayai digunakan untuk aktiviti berkenaan.
“Suspek berusia 30 dan 32 tahun ditahan untuk siasatan lanjut dan kes disiasat Seksyen 15(1)(c) Akta Imigresen 1959/63.
“Bagi kes melombong secara haram, kita serahkan kepada PTG untuk siasatan lanjut,” katanya ketika dihubungi.
Kamarulzaman berkata polis akan terus komited menjalankan operasi berterusan bagi membanteras sebarang bentuk pencerobohan, penyeludupan dan aktiviti haram di sempadan negara.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bom-perang-dunia-kedua-ditemukan/,Bom Perang Dunia Kedua ditemukan,NASIONAL,"20 May 2025, 09:02AM","GEORGE TOWN: Bom tinggalan era Perang Dunia Kedua ditemukan di sebuah projek pembinaan di Jalan Seri Tanjung Pinang, Tanjung Tokong, di sini, malam tadi.
Ketua Polis Daerah Timur Laut, Asisten Komisioner Abdul Rozak Muhammad berkata, maklumat mengenai penemuan bom itu diterima pihaknya daripada orang awam, pada 9.42 malam.
Susulan itu, katanya, sepasukan Unit Pemusnah Bom (UPB) dari Ibu Pejabat Polis Kontinjen (IPK) Pulau Pinang segera dikerah ke lokasi bagi menjalankan pemeriksaan terhadap objek itu.
“Hasil pemeriksaan oleh pasukan UPB mendapati objek berkenaan adalah sebutir bom jenis unexploded ordnance (UXO) yang dipercayai tinggalan zaman Perang Dunia Kedua.
“Lokasi kejadian kini disahkan dalam keadaan selamat dan proses pelupusan bom itu dijadual dilakukan pada hari ini (20 Mei),” katanya dalam kenyataan.
Sementara itu, Abdul Rozak memaklumkan tiada kemalangan jiwa atau kerosakan harta benda dilaporkan dalam insiden penemuan bom berkenaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/1-maut-4-cedera-kemalangan-beberapa-kenderaan-antara-sungkai-slim-river/,"1 maut, 3 cedera dalam kemalangan libatkan beberapa kenderaan",NASIONAL,"20 May 2025, 07:59AM","Oleh: Kumaran Rajamoney
IPOH: Seorang lelaki maut manakala tiga lagi cedera dalam kemalangan membabitkan sebuah treler, dua lori lima tan dan sebuah kenderaan pelbagai guna (MPV) di Kilometer 366 Lebuhraya Utara-Selatan arah selatan, dekat Sungkai malam tadi.
Menurut kenyataan Jabatan Bomba dan Penyelamat Malaysia (JBPM) Perak, pihaknya menerima panggilan kecemasan pada jam 10.36 malam dan tiba di lokasi kejadian kira-kira 30 minit kemudian.
Mangsa yang maut dikenalpasti sebagai pemandu treler berusia 40 tahun, yang tersepit di dalam kepala lori dan disahkan meninggal dunia di tempat kejadian oleh pasukan perubatan Kementerian Kesihatan Malaysia (KKM).
Dua lelaki tempatan berusia 28 tahun, masing-masing pemandu dan kelindan lori lima tan yang membawa muatan paip, mengalami kecederaan ringan.
Seorang lagi lelaki tempatan berusia 28 tahun, pemandu lori lima tan yang membawa muatan motosikal, mengalami kecederaan di bahagian kaki.
Pemandu dan penumpang MPV Toyota Unser, masing-masing berusia 37 dan 32 tahun, tidak mengalami sebarang kecederaan.
Operasi menyelamat melibatkan 15 anggota dari Balai Bomba dan Penyelamat (BBP) Slim River dan BBP Bidor, dengan penggunaan dua jentera FRT dan satu unit EMRS.
Mayat mangsa diserahkan kepada pihak polis untuk tindakan lanjut, manakala mangsa yang cedera dihantar ke hospital menggunakan ambulans untuk rawatan lanjut.
Operasi ditamatkan sepenuhnya pada jam 1.09 pagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kanak-kanak-rohingya-jatuh-longkang-hilang-dibawa-arus/,"Kanak-kanak Rohingya jatuh longkang, hilang dibawa arus",NASIONAL,"20 May 2025, 12:05AM","AMPANG: Dua kanak-kanak etnik Rohingya terjatuh ke dalam longkang dan dihanyutkan air dalam kejadian di hadapan Dewan MPAJ Kampung Cheras Baru, di sini, hari ini.
Ketua Polis Daerah Ampang Jaya, Asisten Komisioner Mohd Azam Ismail berkata, pihaknya menerima laporan berhubung kejadian itu pada 6.07 petang.
“Pihak polis dan bomba dikejarkan ke tempat kejadian, mendapati terdapat dua kanak-kanak perempuan terlibat.
“Salah seorang mangsa berjaya diselamatkan oleh orang awam manakala seorang lagi dihanyutkan air,” katanya dalam kenyataan hari ini.
Menurutnya, salah seorang mangsa yang diselamatkan orang awam berusia 11 tahun manakala usaha mencari seorang lagi mangsa berusia 10 tahun diteruskan.
Katanya, operasi mencari dan menyelamat (SAR) terpaksa dihentikan kira-kira jam 10.30 malam tadi berikutan keadaan gelap dan cuaca hujan.
Azam berkata, operasi SAR dijangka disambung semula seawal jam 8 pagi esok.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/malaysia-gesa-henti-serangan-ke-atas-gaza-di-wha78/,Malaysia gesa henti serangan ke atas Gaza di WHA78,NASIONAL,"19 May 2025, 11:59PM","KUALA LUMPUR: Malaysia mengulangi pendirian tegas bahawa kesihatan rakyat adalah asas kepada pembangunan mampan, sambil menzahirkan sokongan terhadap solidariti global serta menggesa gencatan segera serangan kemanusiaan di Gaza.
Menteri Kesihatan, Datuk Seri Dr Dzulkefly Ahmad, berkata One World for Health amat bertepatan dalam usaha membina sistem penjagaan kesihatan yang lebih berdaya tahan.
“Krisis kemanusiaan di Gaza adalah bencana kesihatan awam yang mana serangan itu didesak dihentikan serta-merta di samping hak rakyat Palestin terhadap penubuhan negara diiktiraf sepenuhnya.
“Komuniti antarabangsa mesti kekal teguh mengecam bencana kemanusiaan yang sedang berlaku di Gaza,” katanya ketika berucap menyampaikan Kenyataan Negara pada Perhimpunan Kesihatan Sedunia ke-78 (WHA78) di Palais des Nations, Geneva, malam ini.
Dr Dzulkefly mengetuai delegasi Malaysia ke WHA78 yang berlangsung dari Ahad hingga 22 Mei ini.
Dalam pada itu, beliau menyatakan penghargaan kepada Ketua Pengarah Pertubuhan Kesihatan Dunia (WHO), Dr Tedros Adhanom Ghebreyesus atas laporan komprehensif yang dibentangkan.
Dalam ucapannya, beliau menyatakan, Malaysia menyambut baik kejayaan rundingan Badan Rundingan Antara Kerajaan (INB) yang dianggap sebagai pencapaian penting dalam memperkukuh kesiapsiagaan menghadapi pandemik.
Katanya, Malaysia akan membentangkan satu resolusi penting bertajuk ‘Promoting and Prioritising An Integrated Lung Health Approach’ yang menggesa tindakan global dalam mencegah, mengesan dan merawat penyakit paru-paru sambil menggesa negara anggota menyokong resolusi itu.
Dalam pada itu, Dr Dzulkefly turut memaklumkan Malaysia kini giat mengintegrasikan perubatan genomik dan rawatan ketepatan melalui inisiatif MyGenom, selain mempercepat penggunaan teknologi kesihatan digital dan Kecerdasan Buatan (AI) bagi meningkatkan keupayaan diagnostik dan rawatan.
“Malaysia juga menjadi tuan rumah acara sampingan WHA78 bertemakan kesihatan oral dan kami menyokong supaya agenda ini diberi tempat dalam Mesyuarat Peringkat Tinggi PBB mengenai Penyakit Tidak Berjangkit (NCD),” katanya.
Beliau menegaskan sokongan Malaysia terhadap General Programme of Work ke-14 (GPW 14) dan menggesa semua negara berganding bahu demi kesihatan sejagat.
Sementara itu, katanya, Malaysia selaku Pengerusi ASEAN 2025, diberi penghormatan menyampaikan Kenyataan Pengerusi bagi semua negara anggota ASEAN sempena WHA78.
Dalam kenyataan bersama itu, ASEAN mengulangi komitmen untuk memperkukuhkan keselamatan kesihatan global pasca pandemik Covid-19 dengan berteraskan prinsip solidariti dan kesaksamaan sejagat.
Kenyataan itu berkata, ASEAN mendukung tema WHA78, ‘Satu Dunia untuk Kesihatan’ dengan mengiktiraf cabaran kesihatan bersifat pelbagai dimensi dan rentas sempadan yang merangkumi perubahan iklim, ketidaksamaan ekonomi dan ketegangan geopolitik.
Dr Dzulkefly menyatakan pencapaian penting ASEAN melalui mekanisme serantau seperti Pusat Kecemasan Kesihatan Awam dan Penyakit Berjangkit ASEAN, Pusat Pemantauan Ancaman Biologi ASEAN (ABVC), serta Rangkaian Pusat Operasi Kecemasan ASEAN.
Dalam masa sama, ASEAN akan terus memperkukuh kerjasama strategik bersama WHO bagi membina dunia yang lebih sihat, selamat dan saksama, seiring tema ASEAN iaitu keterangkuman dan kelestarian.
Menurut Dr Dzulkefly, ASEAN komited memperkukuh keupayaan mencegah, mengesan dan memberi respons terhadap kecemasan kesihatan awam, selain memperluas perlindungan kesihatan sejagat melalui pemantapan sistem kesihatan dan kerjasama dalam gaya hidup sihat, kesihatan digital dan keselamatan kesihatan.
“ASEAN menyeru sokongan berterusan masyarakat antarabangsa untuk memperkukuh usaha kolektif membina Komuniti ASEAN yang lebih sihat dan berdaya tahan demi kesejahteraan rakyat dan kemanusiaan sejagat,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/jais-tunggu-laporan-pencemaran-bau-tapak-bina-tanah-perkuburan-islam-paya-jaras/,JAIS tunggu laporan pencemaran bau tapak bina Tanah Perkuburan Islam Paya Jaras,NASIONAL,"19 May 2025, 11:20PM","SHAH ALAM: Jabatan Agama Islam Selangor (JAIS) sedang menunggu laporan lengkap berhubung isu pencemaran bau dari aliran air melalui tapak pembinaan Tanah Perkuburan Islam di Paya Jaras, Sungai Buloh.
Pengarah JAIS, Datuk Mohd Shahzihan Ahmad berkata, pihaknya sudah menghentikan semua kerja berkaitan pembinaan buat sementara waktu sehingga laporan hasil siasatan daripada beberapa pihak diterima.
“Sekarang kita menunggu laporan daripada beberapa agensi sebelum tindakan lanjut diambil khususnya kaedah pemulihan yang sesuai.
“Belum terima laporan (penuh), dianggarkan siap dalam tempoh sebulan. JAIS sedang meneliti semua isu dan masalah teknikal berhubung masalah ini,” katanya ketika ditemui pada Majlis Perasmian dan Penyerahan Baucar Program Sumbangan Korban Negeri Selangor di Dewan Raja Musa di sini, hari ini.
Mohd Shahzihan menjelaskan, pihaknya mengakui terdapat sedikit gangguan pencemaran bau, namun kesan tidak serius dan masih terkawal.
“Keluasan tanah perkuburan itu empat hektar dan hanya satu tapak baharu dalam proses pengurusan tanah sebelum digunakan untuk pengebumian.
“Kawasan itu sebelum ini mempunyai cerun agak dalam, jadi kita tambak untuk meratakan permukaan.
“Sekarang tapak sudah rata dan hanya menunggu proses selanjutnya,” katanya.
Terdahulu media melaporkan, beberapa aduan diterima JAIS berhubung bau kurang menyenangkan dan beberapa isu lain yang mengganggu keselesaan penduduk.
EXCO Hal Ehwal Agama Islam dan Pembudayaan Inovasi Selangor, Dr Mohammad Fahmi Ngah berkata, kerajaan negeri memandang serius aduan penduduk berhubung pencemaran air dari kawasan sekitar yang mengalir melalui tapak pembinaan Tanah Perkuburan Islam di Paya Jaras, Sungai Buloh sehingga menyebabkan bau busuk.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/malam-gala-tayangan-perdana-ejen-ali-the-movie-2-dapat-sambutan-meluas/,"Malam gala, tayangan perdana Ejen Ali The Movie 2 dapat sambutan meluas",DUNIA SENI,"19 May 2025, 11:14PM","PUTRAJAYA: Kemeriahan malam gala dan tayangan perdana Ejen Ali The Movie 2 (EATM2) di IOI City Mall di sini, malam tadi, membuktikan filem animasi itu digemari ramai dan mendapat sambutan meluas.
Ini memberi isyarat EATM2 mampu mengulangi kejayaan filem sulungnya yang meraih kutipan RM30 juta ketika ditayangkan pada 2019.
Malam gala EATM2 dimeriahkan dengan beberapa aktiviti pentas termasuk menampilkan maskot teraju utamanya, Ali bersama Alicia yang mengiringi jaguh berbasikal trek negara, Datuk Azizulhasni Awang selaku duta pengeluar roti terkemuka, Gardenia.
EATM2 dibawakan khas Gardenia Bakeries (KL) Sdn Bhd.
Selain itu, malam gala EATM2 diteruskan dengan tayangan klip video eksklusif sempena filem animasi popular itu termasuk menampilkan sekumpulan penari yang mengenakan pakaian seperti ejen.
Antara momen mencuri tumpuan adalah penampilan istimewa penyanyi legenda, Datuk M Nasir yang membawakan runut bunyi rasmi EATM2 berjudul Hanya Kamu.
EATM2 yang dibawakan Primeworks Studios (PWS) dan WAU Animation dengan kerjasama Komet Productions bakal menemui penonton di pawagam seluruh negara, mulai Khamis ini.
Malam gala dan tayangan perdana EATM2 turut dihadiri Ketua Pegawai Eksekutif Rangkaian Televisyen Media Prima dan Primeworks Studios (PWS), Nini Yusof; Ketua Pegawai Eksekutif (CEO) WAU Animation merangkap pengarah EATM2, Usamah Zaid Yasin dan Ketua Peneroka Komet Productions, Datuk Ahmad Izham Omar.
Naskhah animasi popular ini berkisar pelajar bernama Ali yang secara tidak sengaja terbabit dalam dunia perisikan, lalu menjadi ejen muda agensi rahsia MATA dan berjuang mempertahankan Cyberaya, iaitu bandar futuristik penuh rahsia dan ancaman.
Sejak diperkenalkan pada 2016, Ejen Ali berkembang menjadi fenomena dengan tiga musim siri animasi dan filem sulung yang ditayangkan pada 2019.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/penunggang-basikal-maut-dihempap-lori/,Penunggang basikal maut dihempap lori,NASIONAL,"19 May 2025, 10:42PM","SANGLANG: Seorang penunggang basikal maut dihempap lori di Jalan Kuala Sanglang, hari ini.
Difahamkan, lori dari arah Kangar menuju Sanglang terbalik sejurus terbabas ketika cuba mengelak penunggang basikal berkenaan, Ahmad Faris Hakimi kira-kira jam 5.10 petang.
Kejadian menyebabkan mangsa dari Kampung Pida 6 di Ayer Hitam, Kedah meninggal dunia di lokasi kejadian akibat kecederaan parah di kepala.
Ketua Polis Daerah Kangar, Asisten Komisioner Yusharifuddin Mohd Yusop berkata, ketika kejadian penunggang basikal itu berada di bahu jalan untuk melintas, sebelum lori dipandu lelaki berusia 38 tahun cuba mengelaknya.
“Lori terbabit terbabas dan masuk ke parit sebelum menghempap mangsa.
“Mayat mangsa dihantar ke Bahagian Forensik Hospital Tuanku Fauziah, Kangar untuk bedah siasat,” katanya.
Kes disiasat mengikut Seksyen 41(1) Akta Pengangkutan Jalan 1987.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kanak-kanak-lelaki-jatuh-sungai-ditemui-lemas/,Kanak-kanak lelaki jatuh sungai ditemui lemas,NASIONAL,"19 May 2025, 10:01PM","KEPALA BATAS: Seorang kanak-kanak lelaki ditemui lemas selepas terjatuh ke dalam sungai di Kota Aur, Kuala Muda, Penaga, di sini, malam tadi.
Mangsa, Muhammad Aidil Firash Khairul Azman, 11, disahkan meninggal dunia oleh petugas Kementerian Kesihatan (KKM) yang berada di lokasi.
Penolong Pengarah Bahagian Operasi Kebombaan dan Penyelamat Jabatan Bomba dan Penyelamat Malaysia (JBPM) negeri, John Sagun Francis berkata, pihaknya menerima laporan berhubung insiden itu pada 7.24 malam.
Katanya, anggota dari Balai Bomba dan Penyelamat (BBP) Kuala Muda bergegas ke lokasi bagi operasi mencari dan menyelamat (SAR).
“Mangsa berjaya diselamatkan oleh orang awam sebelum ketibaan pihak bomba di lokasi, namun disahkan meninggal dunia oleh pihak KKM.
“Mayat mangsa diserahkan kepada polis untuk tindakan selanjutnya,” katanya dalam kenyataan, di sini, hari ini.
Katanya, seramai lapan anggota termasuk penyelia terbabit dalam operasi berkenaan dengan pembabitan pihak polis dan KKM.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/alex-mahu-bina-masa-depan-lebih-cerah-bersama-rakan-sindrom-down/,[VIDEO] Alex mahu bina masa depan lebih cerah bersama rakan sindrom down,NASIONAL,"19 May 2025, 09:48PM","Oleh: Aslina Abu Bakar
KUALA LUMPUR: Keupayaan bukan diukur pada keterbatasan fizikal, tetapi pada semangat juang dan ketulusan hati.
Itulah yang dibuktikan oleh Alexander Wilhelm, seorang remaja berusia 15 tahun yang dilahirkan sindrom down.
Alexander, atau lebih mesra disapa Alex, bukanlah remaja biasa.
Meskipun berdepan pelbagai cabaran kesihatan sejak kecil termasuk menghidap masalah jantung berlubang dan kelewatan pertuturan, Alex kini menempa kejayaan tersendiri dalam sukan marathon.
Bapanya, Bruno Wilhelm berkata, minat Alex terhadap sukan marathon bermula ketika Perintah Kawalan Pergerakan (PKP).
Menurutnya, rutin terapi otot yang dilakukan di rumah telah membuka jalan untuk anaknya mengenali sukan itu.
“Semasa lockdown, kami beli treadmill terpakai dan buat senaman bersama Alex. Dia lihat saya berlari dan mula rasa teruja untuk mencuba juga,” katanya.
Bermula dengan jarak hanya dua kilometer, Alex kini telah menyertai hampir 20 acara marathon, masing-masing sejauh lima kilometer.
Tambahnya, sukan yang diceburi Alex bukan sekadar aktiviti fizikal, malah satu misi untuk menyokong komuniti sindrom down.
“Setiap kali dia menamatkan larian dan menerima pingat, dia sangat gembira. Kami akan bersarapan bersama selepas itu dan saya akan rakam video.
“Malamnya sebelum tidur, dia selalu minta untuk menonton semula larian tersebut,” kata bapa kepada dua cahaya mata itu.
Sementara itu, ibunya Ashley Pang, 49, berkata perjalanan membesarkan Alex tidak mudah.
“Untuk Alex terutamanya lima tahun pertama mencabar sikit daripada kesihatan sebab dia adalah bayi yang ada jantung berlubang. Jadi dua kali dia menghadapi Pneumonia, masa tu sukar sikit daripada segi pertuturan juga perlahan. Kami tunggu empat tahun baru dia boleh bercakap.
“Malah daripada segi dari koordinasi dan motor dia juga agak perlahan,” katanya.
Menurutnya lagi, berkat kesabaran, sokongan daripada pihak sekolah dan usaha gigih keluarga, perkembangan Alex semakin positif terutama dari segi koordinasi, kemahiran motor, dan keyakinan diri.
“Tahun ini, Alex menetapkan matlamat untuk berlari sejauh 84 kilometer dalam usaha mengumpul dana bagi menyokong sekolah khas untuk kanak-kanak sindrom down.
“Apa yang dia lakukan mencabar, tapi setiap cabaran itu kami sambut dengan sokongan penuh. Kami rasa ia penting terutama dalam membentuk karakter dan keperibadiannya sebagai seorang remaja istimewa,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-pasukan-petugas-khas-diberi-30-hari-kemuka-laporan-awal/,Nahas FRU: Pasukan petugas khas diberi 30 hari kemuka laporan awal,NASIONAL,"19 May 2025, 09:01PM","PUTRAJAYA: Pasukan Petugas Khas yang ditubuhkan bagi menyiasat kemalangan maut membabitkan anggota Unit Simpanan Persekutuan (FRU) di Teluk Intan, Perak diberi tempoh 30 hari untuk melengkapkan laporan siasatan awal.
Menteri Pengangkutan, Anthony Loke Siew Fook dalam satu kenyataan berkata, siasatan telah bermula pada 15 Mei lalu dan pasukan tersebut perlu mengemukakan laporan awal selewat-lewatnya dalam tempoh sebulan dari tarikh itu.
Tempoh masa itu ditekankan bagi memastikan siasatan dijalankan secara menyeluruh dan terperinci meliputi punca kejadian, keberkesanan penguatkuasaan, serta cadangan penambahbaikan sistem keselamatan jalan raya terutamanya melibatkan kenderaan berat.
Pasukan tersebut dianggotai oleh pelbagai pakar serta wakil agensi utama termasuk Ketua Inspektor Kemalangan Udara MOT, Brigadier Jeneral Tan Chee Kee sebagai pengerusi, wakil Jabatan Pengangkutan Jalan (JPJ), Institut Penyelidikan Keselamatan Jalan Raya (MIROS), Polis Diraja Malaysia (PDRM) dan Angkatan Tentera Malaysia (ATM) serta dua Ahli Parlimen iaitu Datuk Seri Hasni Mohammad dan Khairil Nizam Khirudin.
Kementerian memberi jaminan bahawa segala syor yang dikemukakan hasil siasatan akan diperhalusi untuk tindakan susulan demi menjamin keselamatan pengguna jalan raya, khususnya melibatkan kenderaan berat.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/14-kenderaan-dipandu-warga-asing-disita-jpj-pulau-pinang/,14 kenderaan dipandu warga asing disita JPJ Pulau Pinang,NASIONAL,"19 May 2025, 06:19PM","BUTTERWORTH: Sebanyak 14 kenderaan yang dipandu warga asing disita Jabatan Pengangkutan Jalan (JPJ) Pulau Pinang dalam operasi khas Pemandu Warga Asing (PeWA) di Seberang Jaya, Jumaat lalu.
Menerusi kenyataan di Facebook, JPJ Pulau Pinang memaklumkan semua kenderaan membabitkan tiga kereta dan 11 motosikal disita kerana pemandu tidak mempunyai lesen memandu.
“Lebih teruk lagi (selain tiada lesen) ada kenderaan diperiksa juga tidak memiliki Lesen Kenderaan Motor (LKM) dan tiada perlindungan insurans.
“Oleh itu, 11 motosikal dan tiga kenderaan persendirian dipandu warga asing itu disita dalam operasi Unit Operasi JPJ Negeri Pulau Pinang,” katanya.
Dalam kenyataan yang sama, JPJ juga memaklumkan penguatkuasaan terhadap warga asing yang tidak mematuhi peraturan jalan raya akan diadakan secara berterusan dari semasa ke semasa.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/belia-sabah-disaran-pilih-tvet-sebagai-pilihan-utama/,Belia Sabah disaran pilih TVET sebagai pilihan utama,NASIONAL,"19 May 2025, 05:49PM","KOTA KINABALU: Belia di Sabah disaran memilih Pendidikan dan Latihan Teknikal dan Vokasional (TVET) sebagai pilihan utama dalam merancang masa depan dan bukannya sekadar laluan alternatif.
Ketua Menteri, Datuk Seri Hajiji Noor berkata, bidang TVET bukan sahaja berperanan penting dalam pembangunan ekonomi dan sosial negeri, malah ia selaras dengan perkembangan teknologi dan keperluan semasa industri.
“TVET bukan sahaja melengkapkan individu dengan kemahiran praktikal, tetapi juga sinonim dengan pemerkasaan, peluang pekerjaan, dan pertumbuhan ekonomi,” katanya ketika merasmikan Majlis TVET Sabah (MTS) di sini, hari ini.
Teks ucapan beliau dibacakan oleh Timbalan Ketua Menteri III, Datuk Shahelmey Yahya.
Turut hadir, Menteri Sains, Teknologi dan Inovasi (KSTI) Sabah, Datuk Dr Mohd Arifin Mohd Arif.
Hajiji berkata, kursus yang ditawarkan menerusi TVET kini disesuaikan dengan keperluan pasaran kerja dan sektor perindustrian yang berkembang pesat.
Tambahnya, Majlis TVET Sabah yang dilancarkan itu adalah komitmen pihaknya untuk memperkukuh ekosistem latihan teknikal dengan menyelaraskan lebih 160 institusi TVET di seluruh negeri dan memastikan setiap graduan bersedia menghadapi cabaran dunia pekerjaan.
Katanya, TVET juga dianggap sebagai pemacu utama kepada matlamat pembangunan negeri melalui Pelan Hala Tuju Sabah Maju Jaya 2.0 dan dokumen strategik nasional.
“Saya menyeru belia negeri ini agar tidak ragu-ragu untuk menyertai bidang TVET. Inilah masa untuk mengubah persepsi dan memandang TVET sebagai pilihan bijak yang membuka ruang untuk menjadi profesional, usahawan dan inovator,” ujarnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ai-pacu-transformasi-bandar-pintar-kl/,AI pacu transformasi bandar pintar KL,NASIONAL,"19 May 2025, 05:09PM","Oleh: Zulfakhri Shamsul Ariffin
KUALA LUMPUR: Teknologi Kecerdasan Buatan (AI) semakin menjadi pemacu utama dalam transformasi Kuala Lumpur sebagai bandar pintar apabila ia digunakan secara meluas dalam perancangan dan pengurusan bandar.
Perkara itu dizahirkan semasa lawatan Timbalan Menteri Digital, Datuk Wilson Ugak Anak Kumbong ke Kuala Lumpur Command and Control Centre (KLCCC), hari ini, yang menjadi sebahagian daripada inisiatif Kementerian Digital mempromosikan penerimagunaan teknologi digital termasuk AI dan 5G di seluruh negara.
Dalam satu kenyataan, Kementerian Digital berkata, Dewan Bandaraya Kuala Lumpur (DBKL) giat melaksanakan integrasi AI dalam operasi bandar menerusi dua inisiatif utama, iaitu Kembar Digital dan Pengurusan Trafik Berkuasa AI.
“Inisiatif Kembar Digital menyediakan model maya bandar yang membolehkan simulasi masa nyata bagi perancangan lebih efektif dan respons kecemasan yang lebih pantas.
“Sementara itu, sistem Pengurusan Trafik AI membantu mengoptimumkan aliran trafik dan mengesan insiden secara masa nyata, sekali gus mengurangkan kesesakan dan meningkatkan keselamatan jalan raya,” katanya.
Dalam memperkukuh ekosistem bandar pintar negara, Kementerian Digital dengan kerjasama Malaysia Digital Economy Corporation (MDEC) dan Digital Nasional Berhad (DNB) akan menganjurkan Smart City Expo Kuala Lumpur (SCEKL 2025) pada 17 hingga 19 September depan.
Ekspo itu bakal menjadi platform utama untuk mempamerkan aspirasi dan pencapaian negara dalam pembangunan bandar pintar.
DNB turut melaporkan liputan 5G di Malaysia kini melebihi 82 peratus, menjadi asas penting dalam pelaksanaan penyelesaian berasaskan AI dalam pelbagai sektor.
MDEC pula komited menjadikan Malaysia sebagai peneraju serantau dalam transformasi digital dan pembangunan bandar pintar menerusi pelbagai inisiatif strategik yang tertumpu kepada teknologi masa depan.
Turut hadir dalam lawatan kerja itu ialah Ketua Setiausaha Kementerian Digital serta pengurusan kanan kementerian dan agensi berkaitan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/seorang-lagi-jemaah-malaysia-meninggal-dunia/,Seorang lagi jemaah Malaysia meninggal dunia,NASIONAL,"19 May 2025, 04:57PM","PUTRAJAYA: Seorang jemaah haji Malaysia meninggal dunia di Tanah Suci pagi tadi, akibat serangan jantung.
Menteri di Jabatan Perdana Menteri (Hal Ehwal Agama), Datuk Mohd Na’im Mokhtar berkata, jemaah berkenaan, Abdullah Mat, 59, menghembuskan nafas terakhir di Hospital Jiwar, Jabal Omar, Makkah.
“Jemaah dari Maktab 89A yang menginap di Abraj al Janadriyah. Arwah ditemani isterinya, Sarifah Hassan sepanjang tempoh perjalanan haji ini,” katanya menerusi perkongsian di Facebook.
Mohd Na’im berkata, pihak Tabung Haji akan menguruskan pelaksanaan badal haji untuk Allahyarham dan urusan berkaitan lain akan disempurnakan dengan sebaiknya.
Katanya, semoga roh Allahyarham dicucuri rahmat dan ditempatkan dalam kalangan para solihin.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/jspt-bukit-aman-pertingkat-penguatkuasaan-terhadap-kenderaan-berat/,JSPT Bukit Aman pertingkat penguatkuasaan terhadap kenderaan berat,NASIONAL,"19 May 2025, 04:51PM","KUALA LUMPUR: Polis akan mempertingkatkan operasi kenderaan berat menerusi Ops Perdagangan dalam usaha mengurangkan kesalahan khususnya membabitkan lori.
Pengarah Jabatan Siasatan dan Penguatkuasaan Trafik (JSPT) Bukit Aman, Datuk Seri Mohd Yusri Hassan Basri berkata, operasi sudah dilakukan secara berkala membabitkan lori dan pengangkutan awam seperti bas.
“Kita jalankan operasi bersama Jabatan Pengangkutan Jalan (JPJ) bagi memastikan pemandu mematuhi undang-undang jalan raya.
“Operasi ini bagi memastikan kenderaan seperti lori, bas dan sebagainya berada dalam keadaan baik, sempurna, teknikalnya pun bagus, yang boleh berada di atas jalan raya dengan selamat,” katanya.
Beliau berkata demikian pada sidang media selepas Majlis Amanat Petugas Sumber Manusia Sidang Kemuncak Asean Ke-46 di Pusat Latihan Polis (Pulapol) Kuala Lumpur, hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tiada-kompromi-salah-laku-babitkan-pengarah-aadk-negeri-sembilan/,Tiada kompromi salah laku babitkan Pengarah AADK Negeri Sembilan,NASIONAL,"19 May 2025, 04:43PM","KUALA LUMPUR: Agensi Antidadah Kebangsaan (AADK) akan mengambil tindakan segera susulan laporan siasatan terhadap Pengarah AADK Negeri Sembilan seperti dimaklumkan Suruhanjaya Integriti Agensi Penguatkuasaan (EAIC), hari ini.
Ketua Pengarah AADK, Datuk Ruslin Jusoh berkata, pihaknya tidak sesekali berkompromi atau melindungi mana-mana kakitangan yang terbabit salah laku dan pelanggaran integriti.
“Kami ambil maklum mengenai laporan keputusan siasatan salah laku membabitkan pegawai AADK Negeri Sembilan yang dikeluarkan EAIC melalui siaran media hari ini.
“AADK akan mengambil tindakan segera terhadap laporan siasatan ini dan tidak sesekali berkompromi atau melindungi mana-mana kakitangan yang terbabit dengan salah laku dan pelanggaran integriti.
“Tindakan tegas akan diambil terhadap mana-mana kakitangan jika didapati bersalah berdasarkan peruntukan perundangan sedia ada,” katanya melalui kenyataan, hari ini.
Ruslin berkata, AADK sentiasa mengingatkan kepada semua kakitangan untuk melaksanakan tugas dengan penuh tanggungjawab dan berintegriti dengan mematuhi prosedur operasi standard (SOP) serta garis panduan berdasarkan Sistem Pengurusan Antirasuah (ABMS).
“Sebagai sebuah agensi penguat kuasa, AADK akan terus bekerjasama erat dengan EAIC dalam usaha peningkatan tadbir urus yang baik dalam agensi.
“Ini terutamanya yang membabitkan siasatan terhadap sebarang aduan salah laku dan integriti dalam kalangan kakitangan AADK,” katanya.
Terdahulu, media melaporkan EAIC merujuk syor hukuman terhadap Pengarah AADK Negeri Sembilan yang gagal memberi arahan tepat serta ingkar perintah berkaitan serbuan di sebuah kelab malam di negeri itu.
EAIC dalam kenyataan memaklumkan pihaknya menerima aduan berhubung pengarah berkenaan yang dikatakan mengeluarkan arahan untuk menjalankan serbuan ke atas kelab malam itu pada waktu siang, sedangkan aduan diterima daripada pengadu berkaitan aktiviti jenayah berlaku pada waktu malam.
Menurutnya, serbuan ke atas kelab malam itu juga dikatakan dilakukan tanpa mendapatkan kebenaran dan kelulusan khas Pengarah Penguatkuasaan, Bahagian Penguatkuasaan dan Keselamatan Ibu Pejabat AADK.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/hampir-96-peratus-peneroka-felda-pahang-sudah-terima-surat-hak-milik/,Hampir 96 peratus peneroka FELDA Pahang sudah terima surat hak milik,NASIONAL,"19 May 2025, 04:24PM","BERA: Hampir 96 peratus atau 41,286 daripada 43,126 peneroka FELDA di Pahang sudah menerima surat hak milik masing-masing, manakala baki 1,840 peneroka lagi akan disegerakan pemilikan sama oleh kerajaan negeri selepas ini.
Menteri Besar, Datuk Seri Wan Rosdy Wan Ismail berkata, penyerahan hak milik tanah FELDA itu adalah pengiktirafan terhadap keringat, pengorbanan dan kecekalan peneroka membangunkan tanah yang dahulunya kosong hingga menjadi kawasan yang subur dan makmur.
Beliau berkata, warga peneroka adalah wira pembangunan dan tulang belakang kepada kemajuan luar bandar serta penyumbang utama kepada ekonomi negara.
“Kerajaan Pahang tidak pernah melupakan jasa dan pengorbanan peneroka, penyerahan suratan hak milik yang diserahkan ini bukan sekadar sehelai dokumen, sebaliknya ia simbol pengiktirafan sah bahawa tanah ini kini benar-benar menjadi milik peneroka.
“Kita sentiasa komited membela kebajikan warga FELDA dan pelbagai usaha sudah serta sedang dilaksanakan bagi menjamin hak, masa depan dan kemajuan masyarakat FELDA di seluruh negeri.
“Antara yang kerajaan negeri laksanakan ialah melantik seorang EXCO yang menguruskan hal ehwal FELDA di negeri ini,” katanya pada Majlis Penyerahan Suratan Hak milik kepada 195 peneroka FELDA Triang 3 dan Dimensi Mini Karnival FELDA Pahang 2025 di FELDA Triang 3, di sini hari ini.
Turut hadir, Ahli Parlimen Bera, Datuk Seri Ismail Sabri Yaakob; Pengerusi FELDA, Datuk Seri Ahmad Shabery Cheek dan Pengerusi Jawatankuasa Hal Ehwal FELDA, Koperasi dan Usahawan Pahang, Datuk Amizar Abu Adam.
Wan Rosdy berkata, kerajaan negeri sudah menubuhkan Sekretariat Muafakat FELDA Pahang sebagai jambatan penghubung antara komuniti peneroka dan pihaknya bagi menangani pelbagai isu serta keperluan warga FELDA.
Beliau berkata, peruntukan RM2 juta disediakan tahun ini bagi menjayakan projek itu.
Sementara itu, Ketua Peneroka FELDA Triang 3, Abdul Wahab Jusoh bersyukur kerana penantian 39 tahun berakhir selepas menerima suratan hak milik hari ini.
“Saya berterima kasih kepada kerajaan negeri yang memberi hak milik kepada kami khususnya generasi pertama dan kedua.
“Kami berikrar menjaga tanah diperoleh sebagai satu harta keluarga yang perlu diwarisi untuk generasi akan datang,” katanya.
Peneroka generasi kedua, Zaleha Abu Kassim, 46, pula berkata beliau terharu kerana penantian selama 36 tahun untuk memiliki surat hak milik tercapai tetapi ibu dan bapanya sudah tiada.
“Andai ibu dan bapa saya masih ada, pasti mereka sangat gembira pada hari istimewa ini. Saya bersyukur dan berterima kasih kepada kerajaan negeri, serta berjanji menjaga hak milik tanah untuk adik beradik yang lain,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tiada-unsur-lgbt-dalam-klip-lagu-kelepok-raya-aliff-syukri/,Tiada unsur LGBT dalam klip lagu ‘Kelepok Raya’ – Aliff Syukri,DUNIA SENI,"19 May 2025, 04:00PM","SEPANG: Usahawan kosmetik, Datuk Seri Aliff Syukri Kamarzaman mendedahkan penghasilan video klip lagu ‘Kelepok Raya’ diinspirasikan daripada video muzik penyanyi Hael Husaini dan Elizabeth Tan.
Aliff Syukri, 38, memaklumkan perkara itu ketika pemeriksaan utama oleh peguam Awang Armadajaya Awang Mahmud pada prosiding bela diri atas empat pertuduhan memuat naik kandungan video raya itu tiga tahun lalu di hadapan Hakim Mahkamah Sesyen Ahmad Fuad Othman.
“Saya tunjukkan dua klip video Hael Husaini dan Elizabeth Tan itu kepada semua penari di mana saya katakan kepada mereka saya mahu (tarian) seperti itu.
“Penari-penari di dalam muzik video itu adalah penari profesional yang saya upah untuk menari dan berlakon bersama saya dalam muzik video itu,” katanya ketika membacakan pernyataan saksi.
Mahkamah juga ditayangkan klip muzik video Elizabeth Tan bertajuk Shh untuk pengecaman.
Aliff Syukri berkata, penghasilan video muzik itu juga bukan berniat untuk mempromosikan lesbian, gay, biseksual dan transgender (LGBT).
“Terlebih dahulu saya ingin memohon maaf kerana apa yang ingin saya tegaskan bahawa saya sama sekali tidak ingin melakukan atau mempromosikan LGBT dalam mana-mana platform media sosial apabila saya sendiri sudah berkahwin dan mempunyai enam cahaya mata.
“Saya juga ikon belia yang baharu dilantik semalam (Anugerah Khas Ikon Belia Wilayah Persekutuan). Selain itu saya juga hampir 10 tahun berturut-turut menjadi pembayar zakat tertinggi di Selangor. Jadi saya rasa tak mungkin saya ingin menjatuhkan maruah saya sendiri untuk mempromosikan LGBT. Hal ini terjadi kerana ia disalahtafsirkan,” katanya ketika menjawab soalan peguamnya.
Katanya, dia tidak akan membuat perkara yang akan menjadi contoh yang tidak baik kepada isteri dan enam anaknya seperti mempromosikan LGBT yang ditohmahkan terhadapnya.
Pada 14 Mac lalu, Mahkamah Sesyen di sini memerintahkan Aliff Syukri membela diri atas empat pertuduhan memuat naik kandungan video sumbang berkenaan.
Ahmad Fuad membuat keputusan itu selepas mendapati pihak pendakwaan berjaya membuktikan kes prima facie terhadap Aliff Syukri pada akhir kes pendakwaan.
Pada 13 Oktober 2022, Aliff Syukri mengaku tidak bersalah atas empat pertuduhan memuat naik kandungan video sumbang melalui akaun Instagram miliknya, iaitu aliffsyukriterlajaklaris dengan niat menyakiti hati orang lain pada 13, 15, 17 dan 21 April 2022.
Pertuduhan dibuat mengikut Seksyen 233 (1) (a) Akta Komunikasi dan Multimedia 1998 (Akta 588) dan boleh dihukum di bawah Seksyen 233 (3) akta sama yang memperuntukkan denda maksimum RM50,000 atau penjara setahun atau kedua-duanya, jika sabit kesalahan.
Mahkamah menetapkan 22 Mei ini untuk pemeriksaan balas oleh Pegawai Pendakwa Suruhanjaya Komunikasi dan Multimedia Malaysia (SKMM).
Sebelum ini, klip video muzik lagu raya nyanyian Aliff Syukri berdurasi lima minit 23 saat itu dianggap warganet mencemari sambutan Aidilfitri dengan gaya keterlaluan oleh penari lelaki lembut berkenaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/perlombongan-ree-di-hutan-simpan-kekal-masih-dalam-kajian-nik-nazmi/,Perlombongan REE di hutan simpan kekal masih dalam kajian – Nik Nazmi,NASIONAL,"19 May 2025, 03:43PM","Oleh: Ridhwan Rusydi Azri Roslan
PELABUHAN KLANG: Perlombongan unsur nadir bumi (REE) di kawasan Hutan Simpan Kekal (HSK) sedang dalam peringkat kajian Kementerian Sumber Asli dan Kelestarian Alam (NRES).
Menterinya, Nik Nazmi Nik Ahmad memaklumkan, pihaknya sedang melakukan kajian bagi memastikan perkara itu dapat diteliti secara berhati-hati.
“Soal perlombongan di hutan simpan kekal kita masih lagi sedang melakukan kajian untuk memastikan kita dapat melihat perkara ini dengan berhati-hati.
“Sekiranya kita benarkan pun dengan syarat-syarat yang ketat, jadi kajian itu masih lagi sedang dilakukan.
“Tetapi untuk di luar kawasan hutan simpan kekal, bebas. Seperti mana yang berlaku di negeri Perak, mereka telahpun ada lombong di Kenering yang tidak terletak dalam hutan simpan kekal. Tidak ada isu untuk kita melombong di kawasan tersebut,” katanya pada sidang media selepas meninjau kontena sisa haram di Pelabuhan Utara, hari ini.
Dalam pada itu katanya, semua kerajaan negeri digalakkan membenarkan perlombongan REE, namun perlu mengikut syarat dan SOP ditetapkan.
Katanya, ia selari dengan sasaran untuk menjadikan Malaysia sebagai hab dalam perlombongan dan pemprosesan nadir bumi.
“Sebagaimana kita maklum loji di Pahang juga merupakan loji pemprosesan REE yang kedua terbesar selepas China.
“Jadi bagi saya ini meningkatkan persaingan dalam sektor nadir bumi,” ujarnya.
Katanya, Malaysia juga mengekalkan hubungan baik dengan negara-negara utama dalam sektor nadir bumi seperti China dan Australia, yang memungkinkan kerjasama lebih luas.
“Semasa lawatan Presiden Xi Jinping ke Malaysia baru-baru ini, terdapat perbincangan produktif dengan Perdana Menteri, Datuk Seri Anwar Ibrahim di mana mereka bersedia untuk berkongsi teknologi pemprosesan nadir bumi dengan Malaysia,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemandu-lori-langgar-trak-fru-ditahan-semula-berkait-kes-curi-lembu/,Pemandu lori langgar trak FRU ditahan semula berkait kes curi lembu,NASIONAL,"19 May 2025, 03:29PM","Oleh: Kumaran Rajamoney
IPOH: Seorang pemandu lori yang sebelum ini dibebaskan dengan jaminan mahkamah selepas didakwa melanggar trak Unit Simpanan Persekutuan (FRU) pada 13 Mei lalu, telah ditahan semula oleh polis berhubung siasatan kes curi lembu.
Ketua Polis Daerah Bagan Datuk, Superintendan Mohammad Ali Mohd Jali berkata, suspek berusia 45 tahun itu ditahan kira-kira jam 12.20 tengah hari tadi di pekarangan Mahkamah Majistret Teluk Intan.
“Tangkapan ini dibuat susulan laporan polis yang diterima pada 14 April lalu berkaitan kehilangan dua ekor lembu di Kampung Sungai Keli, Hutan Melintang,” katanya dalam satu kenyataan hari ini.
Menurut beliau, siasatan dijalankan mengikut Seksyen 379 Kanun Keseksaan yang memperuntukkan hukuman penjara sehingga tujuh tahun atau denda, atau kedua-duanya jika sabit kesalahan.
Tambahnya, permohonan reman terhadap suspek akan dibuat di Mahkamah Majistret Teluk Intan, esok bagi membantu siasatan lanjut.
Terdahulu, suspek dibebaskan dengan jaminan mahkamah dari lokap Ibu Pejabat Polis Daerah (IPD) Hilir Perak selepas membayar wang jaminan RM6,000 dengan seorang penjamin.
Jumaat lalu, suspek mengaku tidak bersalah di Mahkamah Majistret Teluk Intan atas sembilan pertuduhan yang dibacakan mengikut Seksyen 41(1) Akta Pengangkutan Jalan 1987.
Mahkamah menetapkan jaminan RM6,000 terhadap tertuduh bagi semua pertuduhan itu selain juga membenarkan syarat tambahan yang dimohon oleh pihak pendakwaan iaitu lesen memandu tertuduh digantung sehingga kes selesai di mahkamah serta perlu melapor diri ke balai polis berhampiran setiap minggu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/860-pempamer-sertai-lima-25-mohamad-khaled/,860 pempamer sertai LIMA ’25 – Mohamad Khaled,NASIONAL,"19 May 2025, 03:03PM","LANGKAWI: Pameran Udara dan Maritim Antarabangsa Langkawi 2025 (LIMA ’25) di sini, bermula esok hingga Sabtu ini menerima sambutan luar biasa selepas mencatat kehadiran 860 pempamer.
Menteri Pertahanan, Datuk Seri Mohamed Khaled Nordin berkata, daripada jumlah itu, 426 adalah pempamer dari luar negara, manakala 434 membabitkan syarikat tempatan.
“Dari data itu kita teruja apabila penyertaan pempamer antarabangsa menunjukkan peningkatan ketara, berbanding pameran sama dua tahun lalu hanya disertai 299 pempamer luar.
“LIMA ’25 menyediakan 15 pavilion berkumpulan mewakili pelbagai sektor maritim dan aeroangkasa dalam bidang komersial serta pertahanan,” katanya selepas melakukan tinjauan persiapan segmen maritim LIMA ’25 di Resort World Langkawi di sini, hari ini.
Mohamed Khaled berkata, paling menggembirakan apabila 434 syarikat tempatan tampil menyertai pameran kali ini, meningkat berbanding 249 penyertaan pada edisi lalu.
“Ia sekali gus mencerminkan perkembangan positif hasil usaha berterusan kerajaan dalam membangunkan industri pertahanan negara.
“Sebanyak 46 negara menyatakan kesediaan untuk menghantar 140 delegasi ke LIMA ’25 membabitkan penyertaan peringkat menteri, timbalan menteri dan ketua perkhidmatan ketenteraan,” katanya.
Beliau berkata, kemeriahan persembahan aerobatik pada pameran kali ini tetap terserlah walaupun hanya membabitkan dua pasukan iaitu Russian Knights dan Jupiters.
“Kita juga ada pertunjukan solo oleh juruterbang Tentera Udara Diraja Malaysia (TUDM), Layang Layang Flying Academy dan Aerotree Defence and Services dengan keseluruhan membabitkan 57 pesawat,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/354-kontena-disyaki-mengandungi-e-waste-plastik-ditahan-sejak-14-mac/,"354 kontena disyaki mengandungi e-waste, plastik ditahan sejak 14 Mac",NASIONAL,"19 May 2025, 02:59PM","Oleh: Ridhwan Rusydi Azri Roslan
PELABUHAN KLANG: 354 buah kontena disyaki mengandungi e-waste dan sisa plastik ditahan sejak 14 Mac lalu.
Menteri Sumber Asli dan Kelestarian Alam, Nik Nazmi Nik Ahmad berkata, penahanan dibuat Jabatan Kastam Diraja Malaysia (JKDM) Selangor hasil maklumat yang diterima sebuah badan bukan kerajaan (NGO) berpangkalan di Amerika Syarikat.
“Pelbagai agensi penguatkuasaan dan teknikal termasuk JAS, Jabatan Pengurusan Sisa Pepejal Negara (JPSPN), Perbadanan Pengurusan Sisa Pepejal dan Pembersihan Awam (SWCorp) akan meneruskan pemeriksaan ke atas baki kontena yang belum diperiksa,”
Menurut beliau, sehingga 13 Mei, JAS telah memeriksa sebanyak 179 kontena yang disyaki membawa e-waste.
“Daripada jumlah itu, sebanyak 122 kontena atau 68 peratus telah ditahan membawa sisa berkenaan menerusi pengisytiharan palsu.”
Susulan itu, sebanyak 119 Notis Arahan dikeluarkan kepada syarikat pengimport di bawah Seksyen 31 dan 37, Akta Kualiti Alam Sekeliling (AKAS) 1974 bagi tujuan pemulangan semula kontena ke negara asal.
Malah katanya, JAS akan mempertingkatkan pemeriksaan di Pelabuhan Klang dan menambah baik usaha bagi membanteras kegiatan itu.
“Isu pembuangan sisa haram ini bukan hanya dihadapi Malaysia namun turut dihadapi negara lain seperti Filipina dan Indonesia.
“Antara negara-negara yang kita tengok datang banyak dari Jepun dan Amerika Syarikat. Tapi ada juga dari negara-negara lain.
“Justeru, kita akan meningkatkan lagi kawalan dan pemeriksaan di semua pelabuhan negara terutama Pelabuhan Klang yang antara terbesar di dunia,” katanya.
Tambah Nik Nazmi, pihaknya memandang serius sebarang percubaan menjadikan Pelabuhan Klang sebagai pintu masuk bagi pengimportan atau pelupusan sisa haram.
“Kita tidak akan berkompromi dengan pihak yang cuba menjadikan negara ini sebagai destinasi pelupusan sisa oleh pihak yang tidak bertanggungjawab.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/61-daripada-lebih-192000-penyalahguna-penagih-dadah-berusia-bawah-39-tahun/,"61% daripada lebih 192,000 penyalahguna & penagih dadah berusia bawah 39 tahun",NASIONAL,"19 May 2025, 02:37PM","Oleh: Syafiqah Damanhuri
PUTRAJAYA: Negara berdepan cabaran serius apabila seramai 192,857 individu dikenal pasti sebagai penyalahguna dan penagih dadah.
Timbalan Perdana Menteri, Datuk Seri Ahmad Zahid Hamidi memaklumkan majoriti daripada mereka iaitu 61 peratus merupakan golongan berumur antara 15 hingga 39 tahun.
“96 peratus dalam kumpulan ini adalah lelaki, yang didorong oleh pengaruh rakan sebaya dan rasa ingin mencuba.
“Negeri-negeri dengan kadar tertinggi penyalahgunaan dadah per 100,000 penduduk ialah Kelantan (1,130), Terengganu (974), Perlis (965) dan Kedah (898).
“Melihat kepada trend dan cabaran yang semakin kompleks, mesyuarat hari ini telah meluluskan Pelan Komunikasi Antidadah 2025-2027 yang bersifat menyeluruh dan bersasar.” Menurutnya dalam satu kenyataan hari ini.
Terdahulu beliau mempengerusikan Mesyuarat Jawatankuasa Kabinet Membanteras Gejala Dadah Bilangan 1 Tahun 2025.
Mesyuarat juga mengambil maklum dapatan Pusat Racun Negara mengenai kemunculan vape berperisa ‘mushroom’ yang mengandungi sebatian psikoaktif seperti psilocybin dan psilocin, yang boleh menyebabkan halusinasi dan gangguan mental.
“Bahan ini berisiko tinggi kepada kanak-kanak dan belia dan memerlukan tindakan penguatkuasaan segera dan lebih agresif.
“Bagi meningkatkan kecekapan pemantauan pula, Kementerian Dalam Negeri akan memanfaatkan Crime Data Network Analysis untuk mengenal pasti pola jenayah berkaitan dadah secara lebih terperinci, sekaligus membantu perumusan strategi yang lebih bersasar dan efektif.
“Dalam aspek rawatan dan pemulihan, Pusat Saringan dan Penilaian Dadah (DAC) oleh Agensi Antidadah Kebangsaan (AADK) sedang dilaksanakan dengan pendekatan Single Point Entry.
“Pendekatan ini mempercepatkan proses saringan dan intervensi bagi Orang Kena Tahan (OKT), tanpa perlu menunggu keputusan patologi. Sehingga 5 April 2025, 261 OKT telah menjalani penilaian di DAC Kuala Muda, Kedah.” Maklumnya.
Justeru, kerajaan kekal komited dan tidak akan berkompromi dalam pelaksanaan Dasar Dadah Negara (DDN) yang merangkumi pencegahan, rawatan, pemulihan dan penguatkuasaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nelayan-tempatan-selamatkan-kru-kapal-terjatuh-bot/,[VIDEO] Nelayan tempatan selamatkan kru kapal terjatuh bot,NASIONAL,"19 May 2025, 02:15PM","Oleh: Mohd Ishak Abdillah Ngah
KUALA TERENGGANU: Seorang kru kapal MV Pacific Dawn yang juga warganegara Filipina dilaporkan terjatuh dari kapal.
Mangsa Santos Nielvin Aguas, 31, dipercayai terjatuh kira-kira jam 12.17 tengahari di lokasi 36.5 batu nautika dari Kuala Terengganu, semalam.
Kali terakhir mangsa dilihat di atas kapal jam 4.00 pagi ketika dalam perjalanan ke Singapura.
Maritime Rescue Sub Centre (MRSC) Kuantan telah menerima laporan mengenai kejadian itu dan telah meminta bantuan Maritim negeri Terengganu untuk Tindakan Operasi Mencari dan Menyelamat (CARILAMAT).
Pengarahnya, Kapten Maritim Hamiludin Che Awang memaklumkan, Operasi Mencari dan Menyelamat mangsa telah diaktifkan pada pukul 1.25 petang dan bot peronda Maritim Malaysia telah diarahkan ke lokasi untuk mencari mangsa.
Bagaimanapun mangsa ditemukan dan diselamatkan oleh nelayan tempatan, di 40 batu nautika dari jeti Marang.
Mangsa telah dibawa ke Balai Polis Marang untuk tindakan lanjut sebelum diserahkan kepada pihak kapal MV Pacific.
Operasi CARILAMAT telah ditamatkan pada pukul 3.45 petang semalam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kkfp-bantu-sprm-pulangkan-semula-dana-awam-yang-dicuri-di-luar-negara/,KKFP bantu SPRM pulangkan semula dana awam yang dicuri di luar negara,NASIONAL,"19 May 2025, 01:57PM","Oleh: Siti Khadijah Jaafar
KUALA LUMPUR: Suruhanjaya Pencegahan Rasuah Malaysia (SPRM) akan memanfaatkan Kumpulan Kerja Fraud Perakaunan, KKFP sebagai senjata utama dalam memulangkan kembali dana awam yang dicuri khususnya di luar negara.
Ketua Pesuruhjayanya, Tan Sri Azam Baki berkata, strategi siasatan 1 Malaysia Development Bhd (1MDB) akan dijadikan garis panduan dalam mendapatkan kembali dana yang diseleweng itu.
“Bila ditubuhkan ini kita dapat menyekat kehilangan dan dapat memulangkan balik harta yang dicuri sebagai contoh pagi tadi saya lihat satu taklimat pasal 1MDB ni banyak lagi reparation yang perlu kita buat ini bukan satu kerja yang senang kalau tidak ada bantuan daripada pakar tertentu sudah tentu kita akan lambat prosesnya dapatkan kembali wang berkenaan”, katanya.
Menerusi KKFP, kepakaran dalam setiap agensi akan digunakan sepenuhnya dan berstrategik bagi memastikan jenayah kewangan yang semakin kompleks dapat ditangani sepenuhnya.
“Jenayah kewangan 1MBD sangat ‘messy’ (rumit) dan ia bukanlah boleh didedahkan kepada umum kerana banyak harta-harta yang dicuri berada di luar negara dan tidak di dalam negara. Messy ini bermaksud membabitkan pengesanan jenayah kewangan analisis dan juga kerjasama dengan pihak luar negara. Bukan semua tempat kami ada hubungan jadi saya percaya KKFP ini akan mampu memberi bantuan kepada kami. Jadi kepakaran-kepakaran akan digunakan”, katanya.
Sehubungan itu, kerjasama dengan semua agensi terlibat amatlah penting.
Azam berkata demikian dalam sidang media selepas meluncurkan KKFP di ibu negara hari ini.
Tegas beliau KKFP tidak akan menjadi satu jenama jalinan kerjasama semata-mata sebaliknya akan diterjemahkan dalam satu tindakan dan mendapat pulangan terbaik.
“Menyentuh isu ketirisan, ada dua perkara yang perlu diberi perhatian iaitu sengaja tak dikutip dan sengaja dikurangkan tetapi akhirnya menyebabkan kerugian yang besar untuk negara. Jika kita dapat selamatkan RM10 bilion setahun, sudah tentu ia memberi manfaat kepada rakyat.
“Jadi tugas agensi penguat kuasa seperti kami ini adalah penting dalam mengesan dan juga memulangkan balik aset-aset berkenaan yang kini menjadi antara peranan KKFP,” katanya.
Tambah beliau, KKFP akan memberi impak dalam tempoh enam bulan akan datang melalui Laporan Ketua Audit Negara (LKAN) yang diumumkan kerajaan pada masa depan.
Malah beliau berkata, KKFP memainkan peranan untuk mempercepatkan pemulangan wang dan dana awam yang diseleweng berdasarkan kepakaran yang ada pada setiap agensi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/2-maut-seorang-cedera-nahas-lori-terbabas-di-pan-borneo/,"2 maut, seorang cedera nahas lori terbabas di Pan Borneo",NASIONAL,"19 May 2025, 01:33PM","Oleh: Kadir Edison
BINTULU: Dua lelaki maut manakala seorang lagi cedera selepas lori muatan baja yang dinaiki mereka terbabas di Kilometer 16, Lebuhraya Pan Borneo menghala ke Miri, pagi tadi.
Dalam kejadian kira-kira jam 10.04 pagi itu, lori terbabit dipercayai hilang kawalan sebelum terbabas ke bahu jalan.
Jurucakap Jabatan Bomba dan Penyelamat Malaysia (JBPM) Sarawak berkata, sepasukan anggota dari Balai Bomba dan Penyelamat (BBP) Bintulu dengan kekuatan 10 anggota bersama satu jentera FRT dan sebuah EMRS dikejarkan ke lokasi sebaik menerima panggilan kecemasan.
“Sebaik tiba di lokasi, didapati kemalangan melibatkan sebuah lori muatan baja yang terbabas sendiri di tepi jalan. Seorang mangsa berjaya dikeluarkan oleh orang awam sebelum ketibaan bomba.
“Dua lagi mangsa bagaimanapun tersepit di dalam kenderaan dan disahkan meninggal dunia oleh pasukan Kementerian Kesihatan Malaysia (KKM) di tempat kejadian,” katanya dalam kenyataan.
Menurutnya, kerja-kerja menyelamat dilakukan menggunakan peralatan khas bagi mengeluarkan mangsa yang tersepit.
“Mangvsa yang cedera dihantar ke Hospital Bintulu menggunakan ambulans KKM untuk rawatan lanjut, manakala dua mangsa yang maut diserahkan kepada pihak polis untuk tindakan selanjutnya,” katanya.
Mangsa yang maut dikenal pasti sebagai Christon Naim, 31, manakala identiti dua lagi mangsa iaitu mangsa cedera dan seorang lagi maut masih belum dikenal pasti.
Punca kemalangan masih dalam siasatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kemas-kini-nahas-fru-pemandu-lori-dibebaskan-dengan-jaminan-ditahan-semula-polis-bagan-datuk/,"[KEMAS KINI] Nahas FRU: Pemandu lori dibebaskan dengan jaminan, ditahan semula polis Bagan Datuk",NASIONAL,"19 May 2025, 01:20PM","Oleh: Kumaran Rajamoney
TELUK INTAN: Pemandu lori yang sebelum ini didakwa berhubung kes langgar membabitkan trak Pasukan Simpanan Persekutuan (FRU) di Teluk Intan telah dibebaskan dengan jaminan mahkamah pagi tadi, namun ditahan semula sejurus selepas itu untuk siasatan berkaitan kes jenayah lain.
Ketua Polis Daerah Hilir Perak, Asisten Komisioner Dr Bakri Zainal Abidin memaklumkan bahawa majikan suspek telah membayar wang jaminan berjumlah RM6,000 dengan seorang penjamin, membolehkan lelaki tersebut dibebaskan dari lokap Ibu Pejabat Polis Daerah (IPD) Hilir Perak.
Bagaimanapun, Orang Kena Tuduh (OKT) dalam kes nahas FRU itu dipercayai ditahan semula oleh polis dari IPD Bagan Datuk berhubung satu lagi kes jenayah yang berlaku di daerah berkenaan.
Rudi Zulkarnain pada 16 Mei lalu mengaku tidak bersalah di hadapan Hakim Nur Hamizah Shaffiuddin bagi semua semua sembilan pertuduhan memandu dengan cara berbahaya kepada orang awam hingga menyebabkan kematian iaitu terhadap sembilan anggota FRU.
Bagi setiap pertuduhan itu, dia berdepan hukuman penjara tidak kurang lima tahun namun tidak melebihi 10 tahun dan denda tidak kurang RM20,000 namun tidak melebihi RM50,000.
Mahkamah menetapkan jaminan RM6,000 bagi semua pertuduhan itu selain membenarkan syarat tambahan yang dimohon oleh pihak pendakwaan iaitu lesen memandu tertuduh digantung sehingga kes selesai di mahkamah serta perlu melapor diri ke balai polis berhampiran setiap minggu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/penutupan-6-lebuhraya-dan-25-jalan-utama-lembah-klang-sempena-mesyuarat-kepengerusian-asean-ke-46/,Penutupan 6 lebuhraya dan 25 jalan utama Lembah Klang sempena Sidang Kemuncak ASEAN,NASIONAL,"19 May 2025, 01:17PM","Oleh: Haziq Abdullah
KUALA LUMPUR: Sebanyak 25 jalan utama dan enam lebuh raya di sekitar ibu negara akan ditutup secara berperingkat bermula 23 hingga 26 Mei ini sempena Sidang Kemuncak ASEAN (ASEAN Summit 2025).
Pengarah Jabatan Siasatan dan Penguatkuasaan Trafik (JSPT) Bukit Aman, Datuk Seri Mohd Yusri Hassan Basri berkata, tindakan penutupan lencongan laluan itu dibuat bagi menjamin kelancaran perjalanan konvoi orang kenamaan (VVIP) dari Rantau Asia Tenggara yang bakal hadir ke Malaysia.
“Kita akan mulakan penutupan jalan secara berperingkat dari jam 8 pagi hingga 8 malam, mengikut jadual ketibaan dan pergerakan delegasi luar negara,” katanya dalam satu sidang media khas Pusat Latihan Polis (PULAPOL) di sini hari ini.
Menurut beliau, antara laluan yang terlibat merupakan laluan masuk dan keluar ke ibu negara, laluan dari dan ke Lapangan Terbang Antarabangsa Kuala Lumpur (KLIA) dan Lapangan Terbang Sultan Abdul Aziz Shah serta laluan menuju ke Pusat Konvensyen Kuala Lumpur (KLCC), Istana Negara dan hotel penginapan rasmi para delegasi.
Mohd.Yusri pada masa yang sama turut memberitahu, seramai 789 petugas trafik terdiri daripada 55 pegawai kanan polis dan 734 pegawai rendah polis ditugaskan bagi melancarkan perjalanan konvoi VVIP serta menjaga keselamatan orang awam.
“Mulai 19 hingga 22 Mei, satu sesi raptai penuh akan dijalankan di laluan-laluan utama melibatkan penggunaan motosikal pengiring, kawalan trafik serta pengurusan konvoi.
“Raptai ini penting untuk menilai pelaksanaan lencongan dan pengesanan kelemahan awal,” katanya.
Dalam pada itu, pengujian aset-aset JSPT merangkumi sebanyak 36 kenderaan serbaguna (MPV), 313 buah motosikal besar dan 190 buah motosikal kecil termasuk perhubungan radio.
Tambahnya, pengguna jalan raya dinasihati supaya merancang perjalanan lebih awal, mematuhi arahan petugas trafik dan digalakkan menggunakan pengangkutan awam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kkfp-gabung-kepakaran-pelbagai-agensi-lindungi-sistem-kewangan-negara-daripada-dieksploitasi/,"KKFP gabung kepakaran pelbagai agensi, lindungi sistem kewangan negara daripada dieksploitasi",NASIONAL,"19 May 2025, 12:51PM","Oleh: Siti Khadijah Jaafar
KUALA LUMPUR: Enam agensi termasuk Suruhanjaya Pencegahan Rasuah Malaysia, SPRM mengukuhkan kerjasama strategik dalam membanteras gejala rasuah dan integriti kewangan secara menyeluruh.
Ia menerusi Kumpulan Kerja Fraud Perakaunan (KKFP) yang menggabungkan kepakaran pelbagai agensi sekaligus melindungi sistem kewangan negara daripada dieksploitasi jenayah penipuan.
Dipengerusikan Ketua Pesuruhjaya SPRM, Tan Sri Azam Baki, agensi KKFP juga membabitkan Jabatan Audit Negara (JAN), Jabatan Akauntan Negara Malaysia (JANM), Suruhanjaya Syarikat Malaysia (SSM), Lembaga Hasil Dalam Negeri Malaysia (LHDN) dan Universiti Teknologai MARA (UiTM).
Turut menyertai KKFP, organisasi profesional, Institut Akauntan Malaysia (MIA).
Menurut Azam, gabungan kepakaran, data dan sistem kawalan agensi terlibat menjadi pelengkap penting dalam memperkukuh siasatan dan tindakan pencegahan SPRM secara lebih menyeluruh dan berkesan.
“Maka, penubuhan KKFP bukan sekadar inisiatif baharu. Ianya adalah merupakan evolusi antara SPRM dan rakan strategik hasil daripada hubungan yang telah dibina sekian lama, yang kini dizahirkan secara lebih tersusun dan sistematik dalam satu kerangka kerja nasional. Dengan penyatuan ini, SPRM dapat memanfaatkan fungsi, maklumat dan kepakaran semua agensi terlibat dalam menangani jenayah kewangan secara kolektif, sejak dari pencegahan awal, pengesanan, penyiasatan hingga kepada pemulihan aset”, katanya.
Menurut beliau, dalam suasana semasa yang mana isu perolehan, penguatkuasaan dan rasuah berskala besar masih menjadi fokus SPRM, KKFP tampil menjadi antara pemacu penyelesaian.
“Ia dibentuk bukan sekadar untuk menyelaras, tetapi untuk menyelusuri titik-titik buta yang sering menjadi medan manipulasi – dokumen perniagaan yang dipalsukan, rekod kewangan yang dimanipulasi, atau kawalan dalaman yang longgar. Dengan kolaborasi pelbagai agensi, KKFP mampu menjadi mata tambahan yang melihat di luar angka; menjadi sistem amaran awal yang mengesan ketirisan dalam perolehan dan agihan dana awam; dan menjadi pemangkin reformasi dalam penyampaian laporan kewangan yang telus dan bertanggungjawab”, katanya.
Azam berucap sempena Majlis Peluncuran Kumpulan Kerja Fraud Perakaunan (KKFP) di ibu negara pagi tadi.
Hadir sama Ketua Audit Negara, Datuk Seri Wan Suraya Wan Mohd Radzi dan Akauntan Negara, Nor Yati Ahmad.
Jelas beliau, tiga teras utama KKFP yang ditubuhkan sejak 14 Ogos 2024 ialah mewujudkan kolaborasi antara agensi dan badan awam bagi memperkukuh perkongsian maklumat, tipologi jenayah serta analisis trend semasa melibatkan fraud perakaunan.
“Di Malaysia hari ini, kita menyaksikan bagaimana kes-kes berprofil tinggi yang melibatkan kerugian ratusan juta ringgit berpunca daripada kelemahan sistem kawalan dalaman, laporan kewangan yang gagal mencerminkan realiti, dan kegagalan pelaporan tepat oleh pengamal profesional. Dalam masa yang sama, landskap jenayah kewangan kini semakin bergabung dengan elemen teknologi, penggunaan akaun proksi, transaksi lintas sempadan, dan ‘layering’ melalui beberapa syarikat”.
“Kesan rasuah terhadap ekonomi negara bukanlah bersifat kecil atau terasing. Berdasarkan anggaran Kumulatif Keluaran Dalam Negara Kasar (KDNK), negara dianggarkan telah mengalami kerugian sebanyak RM277 bilion akibat jenayah rasuah dalam tempoh lima tahun dari 2018 hingga 2023, bersamaan purata RM55 bilion setahun satu angka yang amat membimbangkan”.
“Oleh itu, integriti perakaunan tidak boleh lagi dilihat sebagai soal pematuhan semata-mata, tetapi sebagai barisan hadapan terhadap kerosakan institusi dan ancaman terhadap kedaulatan ekonomi negara”, katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pengarah-aadk-negeri-sembilan-gagal-beri-arahan-tepat-ingkar-perintah-eaic/,"Pengarah AADK Negeri Sembilan gagal beri arahan tepat, ingkar perintah – EAIC",NASIONAL,"19 May 2025, 12:05PM","KUALA LUMPUR: Suruhanjaya Integriti Agensi Penguatkuasaan (EAIC) merujuk syor hukuman terhadap Pengarah Agensi Penguatkuasaan Antidadah Kebangsaan (AADK) Negeri Sembilan yang gagal memberi arahan tepat serta ingkar perintah berkaitan serbuan di sebuah kelab malam di negeri itu kepada Pihak Berkuasa Tatatertib (PBTT).
EAIC dalam kenyataan memaklumkan, pihaknya menerima aduan berhubung pengarah berkenaan yang dikatakan mengeluarkan arahan untuk menjalankan serbuan ke atas kelab malam itu pada waktu siang sedangkan aduan diterima daripada pengadu berkaitan aktiviti jenayah berlaku pada waktu malam.
“Operasi serbuan ke atas kelab malam itu juga dikatakan dilakukan tanpa mendapatkan kebenaran dan kelulusan khas Pengarah Penguatkuasaan, Bahagian Penguatkuasaan dan Keselamatan Ibu Pejabat AADK.
“Siasatan mendapati pengarah berkenaan gagal memberi arahan yang tepat kepada pegawai AADK serta ingkar perintah kerana tidak mendapatkan kebenaran dan kelulusan khas Pengarah Penguatkuasaan sebagaimana dinyatakan dalam Garis Panduan Pelaksanaan Operasi Penguatkuasaan; Operasi Tempat Hiburan.
“Justeru itu, EAIC memutuskan untuk merujuk syor hukuman terhadap Pengarah AADK Negeri Sembilan kepada PBTT,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-pemandu-lori-dibebaskan-dari-lokap-hari-ini-majikan-bayar-wang-jaminan/,"Nahas FRU: Pemandu lori dibebaskan dari lokap hari ini, majikan bayar wang jaminan",NASIONAL,"19 May 2025, 11:54AM","IPOH: Pemandu lori muatan batu yang terbabit nahas mengorbankan sembilan anggota Pasukan Simpanan Persekutuan (FRU) pada 13 Mei lalu, dibebaskan dari lokap, hari ini.
Wang jaminan RM6,000 yang ditetapkan mahkamah ke atas tertuduh, Rudi Zulkarnain Mat Radi, 45, itu dibayar majikannya yang dipercayai dari Selangor.
Ketua Polis Daerah Hilir Perak, Asisten Komisioner Dr Bakri Zainal Abidin berkata, tertuduh sudah membayar jaminan ditetapkan Mahkamah Teluk Intan, pagi tadi.
“Pemandu lori ini akan diberi jaminan mahkamah, yang mana majikannya sudah membayar wang jaminan RM6,000 dengan seorang penjamin.
“Orang Kena Tuduh (OKT) itu akan dibebaskan sebentar lagi dari lokap Ibu Pejabat Polis Daerah (IPD) Hilir Perak,” katanya kepada media hari ini.
Bakri berkata, pihaknya difahamkan RM6,000 bagi membayar wang jaminan itu diperoleh daripada majikan serta rakan tertuduh secara ‘sharing to raise up fund’ (dana perkongsian).
Sebelum ini, media melaporkan Rudi Zulkarnain akan terus ditempatkan di lokap Batu Gajah hingga tarikh sebutan semula kes ditetapkan mahkamah iaitu pada 17 Jun depan, selagi wang jaminan RM6,000 tidak dibayar.
Rudi Zulkarnain pada 16 Mei lalu mengaku tidak bersalah di hadapan Hakim Nur Hamizah Shaffiuddin bagi semua semua sembilan pertuduhan memandu dengan cara berbahaya kepada orang awam hingga menyebabkan kematian iaitu terhadap sembilan anggota FRU.
Bagi setiap pertuduhan itu, dia berdepan hukuman penjara tidak kurang lima tahun namun tidak melebihi 10 tahun dan denda tidak kurang RM20,000 namun tidak melebihi RM50,000.
Mahkamah menetapkan jaminan RM6,000 bagi semua pertuduhan itu selain membenarkan syarat tambahan yang dimohon oleh pihak pendakwaan iaitu lesen memandu tertuduh digantung sehingga kes selesai di mahkamah serta perlu melapor diri ke balai polis berhampiran setiap minggu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kedudukan-kewangan-pulau-pinang-kukuh-rekod-lebihan-rm65-3-juta/,"Kedudukan kewangan Pulau Pinang kukuh, rekod lebihan RM65.3 juta",NASIONAL,"19 May 2025, 11:17AM","GEORGE TOWN: Kerajaan Pulau Pinang mencatatkan kedudukan kewangan kukuh apabila merekodkan lebihan sebanyak RM65.3 juta setakat 31 Mac lalu.
Ketua Menteri, Chow Kon Yeow berkata, lebihan itu dicapai hasil pendapatan negeri berjumlah RM268.46 juta berbanding perbelanjaan sebanyak RM203.19 juta dalam tempoh berkenaan.
Beliau yang juga EXCO Kewangan, Pembangunan Tanah dan Komunikasi negeri turut memaklumkan kedudukan semasa Kumpulan Wang Disatukan setakat 30 April lalu menunjukkan peningkatan kepada RM1.54 bilion.
“Jumlah itu merangkumi Akaun Hasil Disatukan sebanyak RM199.22 juta dan Akaun Amanah Disatukan sebanyak RM1.34 bilion. Ini menunjukkan peningkatan berbanding kedudukan pada akhir tahun kewangan 2024 yang belum diaudit iaitu RM1.38 bilion.
“Ketika itu, Akaun Hasil Disatukan mencatat RM155.94 juta manakala Akaun Amanah Disatukan adalah RM1.23 bilion,” katanya pada Mesyuarat Pertama Penggal Ketiga Dewan Undangan Negeri (DUN) Puau Pinang ke-15 di sini, hari ini.
Kon Yeow (DAP-Padang Kota) menjawab soalan lisan dikemukakan Goh Choon Aik (PKR-Bukit Tambun) berhubung penyata kewangan kerajaan negeri bagi tahun 2024 dan pendapatan dan perbelanjaan terkini bagi tahun 2025.
Mengulas lanjut, Kon Yeow berkata, bagi 2024, kerajaan negeri mengakhiri tahun kewangan dengan kurangan semasa sebanyak RM174.09 juta, iaitu lebih rendah berbanding tahun sebelumnya iaitu RM358.80 juta.
“Kurangan ini adalah hasil daripada kutipan pendapatan berjumlah RM810.46 juta, berbanding perbelanjaan mengurus RM719.55 juta dan pindahan ke Kumpulan Wang Pembangunan sebanyak RM265 juta.
“Kerajaan negeri turut menerima pendahuluan sebanyak RM100 juta daripada Kerajaan Persekutuan yang antara lain menyumbang kepada peningkatan dalam Akaun Amanah Disatukan,” katanya.
Beliau berkata, kerajaan negeri melaksanakan inisiatif mengenal pasti sumber hasil baharu menerusi dua bengkel iaitu Bengkel Semakan Kadar, Prosedur Kutipan Hasil dan Isu Tunggakan pada 2 hingga 4 Ogos tahun lalu serta Bengkel Halatuju Peningkatan Hasil Pentadbiran dan Agensi Kerajaan Negeri Pulau Pinang pada 15 hingga 18 Januari lalu.
Kon Yeow menerusi dokumen lampiran yang diedarkan kemudiannya berkata, dapatan kedua-dua bengkel itu menghasilkan 24 strategi peningkatan dan pemantapan hasil dan daripada jumlah itu sebanyak sembilan strategi sedang dalam pelaksanaan tahun ini.
Antara sembilan strategi ialah melaksanakan kutipan tunggakan cukai petak RM6 juta tahun ini selain mencadangkan lelongan tanah-tanah kerajaan contohnya membabitkan tanah yang dilucut hak di bawah Seksyen 100 Kanun Tanah Negara (KTN) atau tanah milik kerajaan bernilai tinggi dan berpotensi untuk dilelong.
Langkah yang digariskan termasuk semakan semula kadar lesen minuman keras dengan surat cadangan kenaikan bertarikh 22 Januari 2025 telah dihantar kepada Kementerian Kewangan selain meningkatkan caj rawatan pembedahan, jualan ubat dan perkhidmatan haiwan seperti kadar bayaran yang telah diluluskan dalam Warta Kerajaan Pulau Pinang.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/remaja-dilapor-hilang-selepas-tinggal-nota-mahu-berdikari/,Remaja dilapor hilang selepas tinggal nota mahu berdikari,NASIONAL,"19 May 2025, 10:54AM","KUANTAN: Polis meminta orang ramai yang mempunyai maklumat berhubung kehilangan seorang remaja, Mas Rayyan Riqqin Abdullah yang dilaporkan hilang kelmarin supaya tampil membuat laporan.
Ketua Polis Daerah Kuantan, Asisten Komisioner Wan Mohd Zahari Wan Busu berkata, pihaknya menerima laporan daripada ibu remaja berusia 33 tahun, malam tadi.
Katanya, berdasarkan laporan, ibu remaja yang bekerja sebagai pengasuh menyedari anak sulung daripada empat beradik itu tiada di rumah pada jam 8 pagi, kelmarin.
“Pemeriksaan di bilik Mas Rayyan Riqqin menemukan sekeping nota yang ditinggalkan.
“Dalam nota itu, remaja lelaki itu menulis bahawa dia perlu membuat pilihan kerana tidak mahu menyusahkan sesiapa, mencari wang sendiri, berdikari dan meminta maaf kepada ibu bapanya.
“Ibu remaja itu turut menghubungi rakan anaknya tetapi mereka juga tidak mengetahui sebelum membuat laporan polis di Balai Polis Beserah, malam tadi,” katanya dalam kenyataan hari ini.
Beliau berkata, kali terakhir remaja yang masih bersekolah di Tingkatan Dua dilihat ibunya pada jam 10.30 malam ketika sedang makan di rumah.
Sehubungan itu, beliau meminta orang ramai yang mempunyai maklumat mengenai remaja itu untuk melaporkannya ke balai polis berhampiran.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lima25-pelancong-mula-masuk-ke-langkawi-hari-ini/,LIMA’25: Pelancong mula masuk ke Langkawi hari ini,NASIONAL,"19 May 2025, 08:57AM","KUALA KEDAH: Orang ramai mula memasuki Pulau Langkawi menggunakan perkhidmatan feri dari Kuala Kedah dan Kuala Perlis hari ini untuk menyaksikan Pameran Maritim Aeroangkasa dan Maritim Antarabangsa Langkawi 2025 (LIMA’25) yang bermula esok sehingga Sabtu ini.
Bagaimanapun kedua-dua terminal feri dijangka hanya sesak mulai Khamis ini berikutan pameran dibuka untuk orang awam pada Jumaat dan Sabtu ini.
Pengurus Operasi Konsortium Ferry Line Ventures Sdn Bhd, Leftenan Komander (B) Norhafiz Abdul Wahid berkata, setakat ini jumlah tiket dalam sistem penjualan sebanyak 113,000 dengan 60,000 tiket sudah terjual.
“Setakat hari ini, sehingga bermulanya LIMA’25 esok, Ferry Line berharap tiada sebarang masalah yang bakal berlaku.
“Terkini Ferry Line sudah pun menambah 122 trip tambahan berdasarkan jumlah permintaan penjualan tiket yang semakin menggalakkan dan mendapat sambutan.
“Ferry Line akan menambahkan lagi trip tambahan sekiranya berlaku permintaan di luar jangkaan,” katanya ketika dihubungi hari ini.
Norhafiz berkata, Ferry Line juga turut melanjutkan perkhidmatan trip tambahan sehingga jam 10 malam untuk trip kedua-dua hala, Langkawi ke Kuala Perlis dan Langkawi ke Kuala Kedah.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pelajar-tingkatan-3-dilapor-hilang-ditemui-di-rumah-kawan/,Pelajar Tingkatan 3 dilapor hilang ditemui di rumah kawan,NASIONAL,"19 May 2025, 07:58AM","ISKANDAR PUTERI: Seorang pelajar Sekolah Menengah Kebangsaan (SMK) Bukit Indah di sini yang dilaporkan hilang selepas sesi persekolahan tamat Jumaat lalu, ditemui malam tadi.
Ketua Polis Daerah Iskandar Puteri, Asisten Komisioner M Kumarasan berkata, Nur Iman Iskandar Abdullah, 15 ditemui polis di rumah keluarga rakan sekolahnya di kawasan Bukit Indah pada jam 9.30 malam.
“Nur Iman Iskandar dalam keadaan selamat dan hasil siasatan mendapati berlaku selisih faham dengan keluarga,” katanya dalam kenyataan hari ini.
Semalam, media melaporkan Nur Iman Iskandar disedari hilang oleh keluarganya selepas tidak pulang ke rumah selepas sesi persekolahan.
Laporan kehilangan pelajar lelaki Tingkatan Tiga itu dilaporkan bapanya kira-kira jam 4 petang pada hari sama di Balai Polis Taman Bukit Indah.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/90-peratus-kadar-kemalangan-maut-direkodkan-setiap-tahun-libatkan-golongan-belia-tpm-zahid/,90 peratus kadar kemalangan maut direkodkan setiap tahun libatkan golongan belia – TPM Zahid,NASIONAL,"18 May 2025, 11:45PM","Oleh: Vinsla Santiran
KUALA LUMPUR: Kadar kemalangan maut melibatkan golongan belia adalah 90 peratus daripada 6,000 kematian yang direkodkan setiap tahun, kata Timbalan Perdana Menteri, Datuk Seri Ahmad Zahid Hamidi.
Beliau yang juga Menteri Kemajuan Desa dan Wilayah melahirkan kebimbangan terhadap kadar kemalangan maut melibatkan golongan berkenaan, yang turut meragut potensi tenaga kerja muda negara.
“Kita mesti elakkan keadaan ini kerana jika terus berlaku, kita akan kehilangan guna tenaga produktif di kalangan para belia. Jadi saya sebagai Pengerusi Jawatankuasa Kabinet Keselamatan Jalan Raya mahu Majlis Belia Malaysia (MBM) dan juga Majlis Belia Negeri (MBN) mengadakan kursus khas permotoran kepada penunggang motosikal muda termasuk aspek keselamatan dan penyelenggaraan,” katanya.
Beliau berkata demikian ketika berucap pada Majlis Penutupan Hari Belia Negara 2025 Peringkat Wilayah Persekutuan yang turut dihadiri Timbalan Menteri Belia dan Sukan, Adam Adli Abdul Halim di sini, malam ini.
Dalam perkembangan lain, Ahmad Zahid yang juga Pengerusi Majlis TVET Negara berkata, selain kemasukan belia ke institusi TVET, kerajaaan juga memberikan penekanan terhadap keperluan untuk membantu 1.16 juta belia yang terlibat dalam sektor e-hailing, p-hailing dan industri kreatif.
Menurutnya, ramai antara mereka memiliki bakat namun tiada kelulusan formal dan sekiranya mereka terus berada dalam sektor ini tanpa peningkatan kemahiran, beliau khuatir produktiviti mereka akan terjejas menjelang usia 40 tahun.
Selain itu, beliau turut menggesa agar program-program khas lain diwujudkan untuk belia yang tidak berpersatuan agar mereka tidak tersisih daripada arus pembangunan belia.
Beliau juga bersetuju agar beberapa inisiatif khas dilaksanakan untuk golongan belia di Wilayah Persekutuan termasuk penawaran kursus e-sukan secara percuma di Universiti Kuala Lumpur (UniKL), program TVET dalam bidang automotif EV serta program berasaskan teknologi hijau untuk belia bandar.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/permohonan-kursus-tvet-dijangka-meningkat-150000-akhir-jun-tpm-zahid/,"Permohonan kursus TVET dijangka meningkat 150,000 akhir Jun – TPM Zahid",NASIONAL,"18 May 2025, 11:10PM","Oleh: Vinsla Santiran
KUALA LUMPUR: Permohonan memasuki institusi pengajian Pendidikan dan Latihan Teknikal dan Vokasional (TVET) dijangka akan mencecah 150,000 menjelang akhir Jun tahun ini.
Timbalan Perdana Menteri, Datuk Seri Ahmad Zahid Hamidi berkata, sejak sistem permohonan TVET dipusatkan melalui platform dalam talian bermula 1 April lalu, sebanyak 106,000 permohonan diterima dalam tempoh kurang sebulan.
“Para belia telah memohon untuk mengikuti TVET di seluruh negara dan saya amat yakin ketika permohonan ini ditamatkan pada akhir Jun, InsyaAllah angka ini akan meningkat,” katanya.
Beliau berucap pada Majlis Penutupan Hari Belia Negara Peringkat Wilayah Persekutuan Kuala Lumpur Tahun 2025 di Pusat Pelancongan Malaysia (MATIC), di sini hari ini.
Beliau turut menyeru golongan belia agar tidak terikat dengan stigma bahawa pendidikan akademik konvensional adalah satu-satunya jalan menuju kejayaan, sebaliknya melihat TVET sebagai peluang emas untuk memiliki kemahiran berdaya saing.
“Ada enam buah universiti yang sedia menawarkan kursus TVET ini iaitu Universiti Kuala Lumpur (UniKL), Universiti Tun Hussein Onn Malaysia (UTHM), Universiti Teknikal Malaysia Melaka (UTem), Universiti Selangor (Unisel), Universiti Malaysia Perlis dan Universiti Malaysia Pahang Al-Sultan Abdullah (UMPSA),” ujarnya.
Ahmad Zahid berkata TVET mampu menawarkan gaji minimum sekitar RM2,500 untuk pemegang Sijil Kemahiran Malaysia (SKM) 3 yang merupakan setaraf SPM, manakala SKM 4 dan 5 setaraf diploma.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pengusaha-spa-disimbah-asid-selamat-jalani-pembedahan/,Pengusaha spa disimbah asid selamat jalani pembedahan,NASIONAL,"18 May 2025, 10:38PM","BACHOK: Wanita yang disimbah asid dalam kejadian di kedai spa dan salun miliknya di Beris Kubur Besar di sini, selamat menjalani pembedahan selama enam jam.
Suaminya yang hanya mahu dikenali sebagai Wan, 33, berkata pembedahan dijalankan jam 10 pagi tadi hingga 4 petang.
Beliau berkata, isterinya berusia 27 tahun itu menjalani pembedahan di Hospital Pakar Universiti Sains Malaysia (HPUSM) Kubang Kerian di sini.
“Dalam enam jam saya tunggu, Alhamdulillah isteri sudah selesai jalani pembedahan. Dia dalam keadaan stabil, namun belum sedarkan diri kerana kesan bius,” katanya ketika dihubungi hari ini.
Wan berkata, dia tidak dapat berkongsi butiran lanjut kecederaan dialami isterinya berikutan masih belum mendapat laporan penuh berhubung kecederaan itu.
Katanya, ketika mengambil isterinya semasa kejadian dia mendapati bahagian yang terkena asid dan cedera adalah di bahagian belakang badan dan bahu.
Dalam kejadian jam 8.30 malam Sabtu lalu, mangsa yang bersama anak perempuannya berusia tujuh tahun disimbah cecair dipercayai asid ketika membuka pintu untuk pelanggan berpurdah di kedainya di Beris Kubur Besar.
Difahamkan, mangsa sebelum itu menerima tempahan suspek yang menyamar sebagai ‘pelanggan berpurdah’ kononnya untuk mendapatkan rawatan urut.
Sehingga kini, polis giat menjalankan operasi bagi menangkap suspek yang dipercayai dilakukan lebih seorang dan belum mengetahui motif kejadian.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pegawai-penguat-kuasa-kanan-terima-barangan-wang-rm14000-didakwa-esok/,"Pegawai penguat kuasa kanan terima RM14,000 didakwa esok",NASIONAL,"18 May 2025, 08:38PM","KOTA BHARU: Seorang pegawai penguat kuasa kanan ditahan Suruhanjaya Pencegahan Rasuah Malaysia (SPRM) Kelantan, hari ini, kerana disyaki menerima barangan berharga dan wang tunai berjumlah RM14,000 daripada seorang kontraktor.
Menurut sumber, lelaki berusia 40 tahun itu ditahan di pejabat SPRM negeri sekitar jam 1 tengah hari.
“Pegawai SPRM menahan suspek selepas dia memberikan keterangan kepada pegawai penyiasat,” kata sumber berkenaan.
Sumber turut memaklumkan bahawa penahanan dilakukan susulan satu aduan yang dibuat oleh kontraktor terbabit beberapa bulan lalu.
Kes itu sedang disiasat di bawah Seksyen 165 Kanun Keseksaan iaitu kesalahan menerima sesuatu yang berharga tanpa balasan yang mencukupi, yang mungkin dilakukan dengan motif rasuah oleh penjawat awam.
Difahamkan bahawa pegawai berkenaan sebelum ini pernah berkhidmat di daerah Machang, namun dipindahkan ke negeri lain beberapa tahun lalu.
Pengarah SPRM Kelantan, Rusli Husain, mengesahkan penahanan itu.
Beliau berkata, pegawai terbabit dijangka didakwa di Mahkamah Sesyen Kota Bharu esok.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/20-nelayan-sertai-operasi-cari-mangsa-bot-terbalik/,20 nelayan sertai operasi cari mangsa bot terbalik,NASIONAL,"18 May 2025, 08:03PM","Oleh: Zulfakhri Shamsul Ariffin
PELABUHAN KLANG: Seorang nelayan dikenali sebagai Zamri Mohd Harun masih belum ditemui selepas dipercayai terjatuh ke laut dalam satu insiden bot terbalik berhampiran perairan Pulau Klang di sini, awal pagi semalam.
Menurut rakan mangsa, Abdullah Yusuf yang juga seorang nelayan, beberapa buah bot telah bersiap sedia untuk meneruskan misi pencarian.
“Saya dan beberapa buah sampan telah bergerak dan sekarang ini akan ke laut untuk pergi sama-sama membantu mencari mangsa.
“Mangsa itu memang kenal sebab dia memang dari pengkalan dekat sini.
“Jadi kita harap kita boleh jumpa dia sebab mereka kata sudah hampir 24 jam (hilang),” katanya kepada Buletin TV3.
Tambah Abdullah, faktor pasang surut air turut diambil kira dan operasi pencarian oleh nelayan tempatan perlu ditamatkan sebelum jam 11.30 malam demi keselamatan semua pihak.
Sepupu mangsa, Nazri Baker pula berkata, pihak keluarga dimaklumkan kejadian itu oleh rakan-rakan mangsa yang turut berada di laut ketika insiden berlaku.
Menurutnya, abang kandung mangsa yang juga nelayan sepenuh masa telah menyertai pencarian sejak malam tadi.
Difahamkan, mangsa bersama adik dan rakannya sedang berpindah dari satu kawasan memancing ke lokasi lain sebelum insiden berlaku.
“Ketika kejadian, salah seorang mangsa sempat memotong tali pukat, namun kejadian berlaku terlalu pantas,” katanya.
Nazri turut menjelaskan bahawa kawasan kejadian tidak sesuai untuk penggunaan pukat tarik kerana risiko tinggi dan kebiasaannya ia hanya digunakan untuk jaring biasa di kawasan laut terbuka.
Setakat ini, usaha mencari giat dijalankan oleh keluarga, saudara-mara serta ahli persatuan nelayan tempatan termasuk dari pengkalan berhampiran.
Kira-kira 10 buah bot melibatkan 20 nelayan tempatan dari kawasan ini menyertai operasi pencarian.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bom-mortar-ditemui-berdekatan-rumah/,Bom mortar ditemui berdekatan rumah,NASIONAL,"18 May 2025, 07:08PM","KUALA KANGSAR: Sebutir bom mortar ditemui di kawasan semak berhampiran sebuah kediaman di Kampung Kandang Hilir di sini, semalam.
Ketua Polis Daerah Kuala Kangsar, Asisten Komisioner Heisham Harun berkata, pihak polis menerima panggilan daripada seorang penduduk yang menemui objek disyaki sebagai bahan letupan berhampiran rumahnya pada jam 7.02 malam.
“Sepasukan anggota polis telah dihantar ke lokasi kejadian. Penduduk terbabit membawa anggota ke lokasi penemuan tersebut yang terletak kira-kira 30 meter dari rumahnya.
“Kawasan itu telah segera dikawal dan bantuan daripada Cawangan Senjata Ibu Pejabat Polis Daerah Kuala Kangsar serta Unit Pemusnah Bom dari Ibu Pejabat Polis Kontinjen Perak telah diminta bagi tindakan lanjut,” katanya dalam satu kenyataan hari ini.
Beliau berkata, hasil penilaian oleh Unit Pemusnah Bom mendapati objek tersebut merupakan sebutir bom mortar bersaiz 60mm, yang dikenal pasti berdasarkan tanda-tandanya.
“Bom tersebut didapati tidak aktif dan tidak mengandungi sebarang bahan letupan.
“Ia telah dibawa keluar dengan selamat dan dihantar ke markas Unit Pemusnah Bom di Ibu Pejabat Polis Kontinjen Perak untuk pemeriksaan lanjut dan pelupusan yang sewajarnya,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/apmm-teruskan-operasi-sehingga-mangsa-bot-terbalik-ditemui/,[VIDEO] APMM teruskan operasi sehingga mangsa bot terbalik ditemui,NASIONAL,"18 May 2025, 06:15PM","Oleh: Zulfakhri Shamsul Ariffin
PELABUHAN KLANG: Dua mangsa insiden bot terbalik di perairan Pulau Klang berjaya diselamatkan oleh nelayan tempatan pagi semalam, manakala seorang lagi mangsa masih belum ditemui sehingga kini.
Menurut Pegawai Operasi Maritim Negeri Selangor, Leftenan (M) Mohd Syafiq Sazali, pihaknya menerima panggilan kecemasan pada jam 11.10 malam tadi dan menghantar aset ke lokasi kejadian empat minit kemudian bagi melaksanakan operasi mencari dan menyelamat (Carilamat).
Dua mangsa insiden bot terbalik di perairan Pulau Klang berjaya diselamatkan oleh nelayan tempatan pagi semalam, manakala seorang lagi mangsa masih belum ditemui sehingga kini.
Kira-kira 20 orang nelayan sedang membuat persiapan untuk ke lokasi kejadian bagi membantu pasukan… pic.twitter.com/sMv6d4R5cj
— Buletin TV3 (@BuletinTV3) May 18, 2025
“Pencarian bermula pada pukul 11.40 malam tadi, pencarian kita masih teruskan sehingga ke hari ini.
“Operasi ini, kita akan teruskan sehingga mangsa ditemui,” katanya kepada Buletin TV3.
Tambah beliau, nelayan yang telah membantu dua mangsa malam tadi segera menghubungi Maritim Malaysia (APMM) Selangor sebelum kedua-dua mangsa dihantar ke jeti APMM untuk menerima bantuan lanjut.
Ketibaan mereka direkodkan sekitar jam 11.45 malam dan seterusnya dikejarkan ke Hospital Tengku Ampuan Rahimah (HTAR) menggunakan ambulans pada jam 12.35 tengah malam.
Difahamkan, kedua-dua mangsa tidak mengalami kecederaan serius.
Operasi yang diketuai dan diselaraskan APMM Selangor itu turut mendapat bantuan daripada Pasukan Polis Marin, Jabatan Bomba dan Penyelamat serta komuniti nelayan tempatan dengan anggaran lebih 10 buah bot dikerahkan ke sektor pencarian.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tiada-lesen-memandu-antara-72-saman-dikeluarkan/,Tiada lesen memandu antara 72 saman dikeluarkan,NASIONAL,"18 May 2025, 06:02PM","ISKANDAR PUTERI: Sebanyak 72 saman membabitkan pelbagai kesalahan trafik dikeluarkan dalam Op Motosikal di Taman Nusantara, Gelang Patah, di sini, malam tadi.
Ketua Polis Daerah Iskandar Puteri Asisten Komisioner M Kumarasan berkata, dalam operasi khas itu, seramai 59 individu diperiksa dan 58 motosikal pula disaring.
“Sebanyak 72 saman atas pelbagai kesalahan trafik dikeluarkan termasuk tiada lesen memandu, cukai jalan tamat tempoh, tidak memakai topi keledar dan nombor pendaftaran tidak mengikut spesifikasi.
“Operasi diadakan berterusan bagi mengekang kegiatan samseng jalanan yang bukan sahaja membahayakan diri sendiri malah pengguna jalan raya lain,” katanya dalam kenyataan, hari ini.
Menurut M Kumarasan lagi, lokasi operasi itu dikenal pasti sebagai hotspot yang menjadi tumpuan mat rempit berkumpul dan melakukan aksi dengan bunyi bising deruman enjin motosikal yang mengganggu ketenteraman awam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tunggakan-sewa-ppr-pa-cecah-rm70-juta/,"Tunggakan sewa PPR, PA cecah RM70 juta",NASIONAL,"18 May 2025, 05:59PM","KUALA LUMPUR: Tunggakan sewa mencecah RM70 juta membabitkan penyewa Projek Perumahan Rakyat (PPR) dan Perumahan Awam (PA) di ibu kota memberi tekanan kepada penyelenggaraan dan pengurusan kemudahan komuniti.
Datuk Bandar Kuala Lumpur, Datuk Seri Dr Maimunah Mohd Sharif berkata, setakat ini jumlah tunggakan sewa sudah mencecah RM70 juta dan pihaknya sudah mengambil beberapa langkah termasuk mewujudkan usaha Task Force Culas Sewa (TFCS) bagi menyelesaikan masalah berkenaan.
“Kami mengambil beberapa langkah termasuk memasang kunci air, mengeluarkan notis, mengadakan program advokasi kewangan serta pelan rundingan kepada penyewa bagi memastikan bayaran dijelaskan.
“Langkah ini penting supaya hasil kutipan sewa dapat dikembalikan kepada penduduk dalam bentuk perkhidmatan yang lebih baik,” katanya pada Program Kesejahteraan Komuniti Bandar Selamat ‘Projek Perumahan Rakyat (PPR) Bestari’ 2025 di Dewan Serbaguna PPR Desa Rejang, di sini hari ini.
Mengulas lanjut, Maimunah berkata, hasil kutipan sewa penting kerana ia digunakan semula untuk menampung kos penyelenggaraan bangunan, pembaikan kemudahan awam dan perkhidmatan yang dinikmati penduduk di kawasan perumahan awam serta PPR.
Katanya, pihaknya tidak dapat meneruskan perkhidmatan itu jika bayaran sewa tidak dijelaskan penyewa dan berharap pihak terbabit juga memahami tanggungjawab berkenaan.
“Sebab itu kita beri peluang kepada penyewa untuk runding semula, ada ruang untuk bayar ikut kemampuan tetapi mereka juga perlu faham tanggungjawab itu.
“Kita laksanakan tindakan secara berperingkat, bukan terus keras. Kita mulakan dengan notis, beri advokasi dan baru kita pasang kunci air. Ia bertujuan untuk memastikan kutipan itu dapat disalurkan balik kepada penduduk sendiri,” katanya lagi.
Pada sesi townhall itu, DBKL turut menerima aduan berkaitan penyelenggaraan bangunan, tahap kebersihan, keselamatan, kekurangan parkir kenderaan, masalah dadah dan peniaga tanpa kebenaran yang beroperasi di sekitar kawasan PPR.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/10-rakyat-malaysia-lumba-haram-di-hat-yai-didenda/,10 rakyat Malaysia lumba haram di Hat Yai didenda,NASIONAL,"18 May 2025, 05:50PM","KOTA BHARU: 10 rakyat Malaysia didenda polis Thailand selepas didapati bersalah terbabit dalam perlumbaan haram di Hat Yai, Jumaat lalu.
Mereka ditahan selepas polis Thailand menerima aduan daripada penduduk tempatan mengenai kumpulan pelumba yang membuat bising dan mengganggu lalu lintas berhampiran Pasar Malam Greenway.
Timbalan Ketua Polis Pelancong Thailand (Wilayah Ketujuh), Leftenan Kolonel Sakarin Anusaman Sakul berkata, penduduk juga memaklumkan mereka melihat beberapa kereta berdaftar dari Malaysia berlumba di sekitar Hat Yai.
Berikutan aduan itu, katanya, polis Kho Hong dengan bantuan pegawai pelancong dan trafik berjaya mengenal pasti rakyat Malaysia itu melalui rakaman kamera litar tertutup (CCTV).
“Kira-kira 11 pagi semalam (waktu Thailand), pihak polis berjaya mengesan kumpulan berkenaan bersama enam kenderaan dan semua individu ditahan.
“Kesemua 10 individu, terdiri daripada lelaki dan wanita berusia antara 21 hingga 25 tahun, didenda mengikut undang-undang lalu lintas Thailand,” katanya ketika dihubungi.
Sakarin berkata, enam kenderaan termasuk Honda Civic Type R dan kereta Mercedes-Benz turut disita.
Kesemua mereka turut berdepan empat pertuduhan iaitu: menghalang lalu lintas, memandu secara melulu, mengubah suai kenderaan tanpa kebenaran menggunakan alat ganti tidak mematuhi piawaian, dan tidak melengkapkan kelengkapan wajib pada kenderaan.
“Sebagai tanda kesal, kesemua mereka turut melakukan isyarat tradisional Thailand iaitu ‘wai’ sebagai permohonan maaf.
“Mereka memohon maaf atas tindakan dan gangguan yang ditimbulkan. Mereka juga berjanji untuk tidak mengulangi kesalahan tersebut,” katanya.
Kumpulan itu kemudian diarahkan pulang ke Malaysia dengan serta-merta.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/2-lelaki-warga-asing-lakukan-stunt-di-ldp-dibebas-dengan-jaminan-polis/,2 lelaki warga asing lakukan ‘stunt’ di LDP dibebas dengan jaminan polis,NASIONAL,"18 May 2025, 03:46PM","SEPANG: Dua lelaki warga asing yang melakukan aksi ‘stunt’ dengan memanjat bumbung kenderaan sedang bergerak di Lebuh Raya Damansara-Puchong (LDP), di sini, sudah dibebaskan dengan jaminan polis semalam.
Ketua Polis Daerah Sepang, Asisten Komisioner Norhizam Bahaman berkata, kedua-dua suspek diberi jamin polis selepas tempoh reman mereka selama dua hari yang bermula kelmarin tamat.
“Polis akan merujuk kertas siasatan kes itu kepada Timbalan Pendakwa Raya (TPR) untuk arahan lanjut,” katanya kepada pemberita, hari ini.
Terdahulu media melaporkan, polis menahan dua lelaki memanjat bumbung kenderaan yang sedang bergerak di LDP.
Norhizam dilaporkan berkata, hasil siasatan awal mendapati kedua-dua lelaki warga asing yang melakukan aksi itu adalah penumpang, manakala pemandu tidak terbabit.
Katanya, kedua-dua suspek dalam perjalanan ke Lapangan Terbang Antarabangsanya Kuala Lumpur (KLIA) untuk menghantar pemandu kenderaan pulang ke Tajikistan.
Siasatan polis mendapati lelaki pertama masuk semula ke dalam kenderaan melalui tingkap bahagian belakang sebelum individu kedua yang duduk di bahagian belakang turut melakukan aksi sama.
Kes disiasat mengikut Seksyen 32(1) Akta Pengangkutan Jalan 1987.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/2-rumah-musnah-terbakar-di-wira-damai/,2 rumah musnah terbakar di Wira Damai,NASIONAL,"18 May 2025, 03:48PM","GOMBAK: Dua rumah musnah dalam kebakaran di Kampung Wira Damai di sini, hari ini.
Penolong Pengarah Operasi Jabatan Bomba dan Penyelamat Malaysia (JBPM) Selangor, Ahmad Mukhlis Mukhtar berkata, pihaknya menerima panggilan kejadian pada 11.30 pagi.
Menurutnya, empat jentera dari Balai Bomba dan Penyelamat (BBP) Rawang termasuk bantuan BBP Selayang, Jinjang serta Gombak Selatan dikejarkan ke lokasi.
“Komander operasi melaporkan kebakaran membabitkan dua rumah bersebelahan terbakar kira-kira 75 peratus.
“Seramai 25 pegawai dan anggota terbabit dalam operasi memadamkan kebakaran,” katanya dalam kenyataan semalam.
Beliau berkata, bagaimanapun tiada mangsa yang dilaporkan terbabit dan punca kebakaran masih dalam siasatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lelaki-ugut-penguat-kuasa-dbkl-akan-dituduh-esok/,Lelaki ugut penguat kuasa DBKL akan dituduh esok,NASIONAL,"18 May 2025, 03:53PM","KUALA LUMPUR: Lelaki yang membuat ugutan jenayah terhadap anggota penguat kuasa Dewan Bandaraya Kuala Lumpur (DBKL) di media sosial membabitkan isu penjaja belon, bulan lalu, akan dituduh esok.
Ketua Polis Kuala Lumpur, Datuk Rusdi Mohd Isa berkata, pertuduhan terhadap pemilik akaun Facebook itu akan dibuat mengikut Seksyen 506 dan 505 (b) Kanun Keseksaan.
“Kes ugutan kepada pihak penguat kuasa, esok kita akan tuduh,” katanya ringkas pada Program Kesejahteraan Komuniti Bandar Selamat ‘Projek Perumahan Rakyat (PPR) Bestari’ 2025 di PPR Desa Rejang, di sini, hari ini.
Pada 8 April lalu, media melaporkan, seorang lelaki ditahan polis selepas dipercayai membuat ugutan jenayah terhadap anggota penguat kuasa DBKL di media sosial.
Rusdi dilaporkan berkata, lelaki berusia 57 tahun itu ditahan Bahagian Siasatan Jenayah Ibu Pejabat Polis Daerah (IPD) Cheras pada 12.10 tengah malam.
Beliau berkata, penahanan dibuat susulan laporan yang diterima daripada pegawai penguat kuasa DBKL pada 1.07 tengah hari, 7 April lalu.
“Laporan itu mengenai tangkap layar perbualan kumpulan WhatsApp mengenai ancaman dan hasutan kepada penguat kuasa DBKL.
“Pengadu menyatakan tangkap layar berkenaan adalah ancaman, hasutan dan berbaur ugutan dengan niat terhadap penguat kuasa DBKL sebagai penjawat awam yang menguatkuasakan undang-undang,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nelayan-hilang-bot-dirempuh-dekat-perairan-pulau-klang/,"Nelayan hilang, bot dirempuh dekat perairan Pulau Klang",NASIONAL,"18 May 2025, 04:03PM","PELABUHAN KLANG: Seorang nelayan hilang, manakala dua terselamat selepas bot gentian dinaiki mereka dirempuh bot pukat tunda berhampiran perairan Pulau Klang, dekat sini, malam tadi.
Kejadian sekitar jam 11 malam, kira-kira 0.3 batu nautika utara Pulau Klang ketika tiga nelayan itu sedang menangkap ikan.
Pusat Operasi (PUSOP) Maritim Selangor segera mengerah bot ronda ke lokasi kejadian bagi melaksanakan pencarian awal mangsa yang hilang, Zamri Mohd Harun, 56.
Dua lagi nelayan, Suzamri Mohd Sabri, 56, dan Yazid Harun, 52, dibawa ke Jeti Maritim Negeri Selangor dan dihantar ke Hospital Tengku Ampuan Rahimah (HTAR) Klang, jam 12.35 tengah malam rawatan susulan akibat cedera dan keletihan.
Pengarah Agensi Penguatkuasaan Maritim Malaysia (Maritim Malaysia) Selangor, Kapten Maritim Abdul Muhaimin Muhammad Salleh berkata, dua mangsa diselamatkan bot lain yang kebetulan berada berhampiran lokasi kejadian.
“Bagaimanapun, seorang lagi nelayan masih belum ditemui. Dia dipercayai hilang di laut, kali terakhir dilihat memakai baju berwarna biru-merah serta seluar berwarna biru,” katanya dalam satu kenyataan, hari ini.
Terdahulu, beliau berkata, Maritim Selangor menerima laporan daripada seorang nelayan yang menyaksikan kejadian dan mendakwa bot yang melanggar melarikan diri sejurus pelanggaran.
Jelasnya, Operasi Mencari dan Menyelamat (CARILAMAT) yang dikoordinasikan oleh Maritime Rescue Sub-Centre (MRSC) Johor Bahru diaktifkan pada jam 12.10 tengah malam.
“Pencarian diteruskan dengan kerjasama Jabatan Bomba dan Penyelamat Malaysia serta Pasukan Polis Marin. Usaha pencarian hari ini melibatkan 20 anggota dan tiga aset laut yang merangkumi kawasan pencarian seluas 13 batu nautika persegi,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/suami-pamela-ling-masih-boleh-dipanggil-pada-bila-bila-masa/,Suami Pamela Ling masih boleh dipanggil pada bila-bila masa,NASIONAL,"18 May 2025, 04:06PM","Oleh: Deerina Sheikh
KUALA LUMPUR: Suami kepada Datin Seri Pamela Ling Yueh masih boleh dipanggil semula pada bila-bila masa sekiranya terdapat perkembangan baharu dalam siasatan.
Ketua Polis Kuala Lumpur, Datuk Rusdi Mohd Isa berkata, suami Pamela telah ditahan pada 15 Mei sekitar jam 5 pagi, namun akan dibebaskan dengan jaminan polis selepas permohonan reman terhadapnya ditolak oleh mahkamah.
“Permohonan reman telah ditolak oleh Majistret. Jadi kita hanya ada masa sehingga jam 5 pagi keesokan harinya untuk menyoal siasat. Walaupun tidak sepenuhnya, beberapa perkara penting telah berjaya kami tanyakan,” katanya selepas menghadiri Program Kesejahteraan Komuniti Bandar Selamat PPR Bestari di Projek Perumahan Rakyat (PPR) Desa Rejang, di sini, hari ini.
Rusdi turut menegaskan bahawa siasatan masih berjalan sekalipun keberadaan Pamela, 42, yang dilaporkan hilang sejak 9 April lalu belum dapat dipastikan sama ada dia berada dalam negara atau telah dibawa keluar.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dua-mayat-warga-singapura-disahkan-suami-isteri/,Dua mayat warga Singapura disahkan suami isteri,NASIONAL,"18 May 2025, 04:09PM","KUALA LUMPUR: Polis mengesahkan dua individu warga Singapura yang ditemui mati dalam sebuah rumah inap desa di Taman Tayton View, Cheras, di sini, kelmarin sebagai pasangan suami isteri.
Ketua Polis Kuala Lumpur, Datuk Rusdi Mohd Isa berkata kes itu diklasifikasikan sebagai kematian mengejut (SDR) dan siasatan masih diteruskan bagi mengenal pasti punca sebenar.
Katanya, mereka datang dan menyewa inap desa berkenaan sebelum ditemui tidak bernyawa dalam bilik oleh pekerja premis.
“Keluarga mangsa sudah dimaklumkan. Mayat kedua-duanya belum dituntut dan masih berada di Hospital Canselor Tuanku Muhriz (HCTM),” katanya.
Rusdi turut memaklumkan punca sebenar kejadian masih dalam siasatan dan tiada sebarang nota ditinggalkan di tempat kejadian.
Semalam, Ketua Polis Daerah Cheras, Asisten Komisioner Aidil Bolhassan dilaporkan berkata lelaki berusia 43 tahun dan wanita 33 tahun itu ditemui dalam keadaan lengkap berpakaian, namun tubuh mereka sudah mula mereput dan berbau.
Katanya, pekerja inap desa berkenaan memeriksa unit berkenaan selepas gagal menghubungi mereka beberapa kali kerana mereka dikatakan sudah mendaftar keluar pada hari kejadian.
“Siasatan awal tidak menemui kesan kecederaan pada tubuh si mati dan tiada petunjuk menunjukkan unsur jenayah.
“Pemeriksaan lanjut mendapati semua ruang udara di pintu dan tingkap ditutup rapat menggunakan pita pelekat serta plastik sampah berwarna biru,” katanya.
Aidil berkata pasukan forensik turut menemui pemanggang berbeku yang mengandungi sisa arang yang sudah dibakar, dipercayai digunakan sebelum kematian berlaku.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dasar-luar-malaysia-bolehkan-jalinan-kerjasama-dibina-tanpa-tekanan/,Dasar luar Malaysia bolehkan jalinan kerjasama dibina tanpa tekanan,NASIONAL,"18 May 2025, 04:14PM","SEREMBAN: Dasar luar Malaysia yang berasaskan aman, bebas dan berkecuali serta mesra pelabur membolehkan negara menjalinkan kerjasama dengan mana-mana pihak tanpa tekanan.
Menteri Luar Datuk Seri Mohamad Hasan, menegaskan negara juga boleh berhubung dan menjalinkan kerjasama dua hala dengan mana-mana negara asalkan mereka mengamalkan sistem peraturan antarabangsa (rule-based order).
Katanya, dasar itu sudah diamalkan sejak negara ini merdeka dan pihak lain tidak perlu risau mengenai hubungan dua hala yang terjalin dengan negara lain termasuk Rusia.
“Sebagai sebuah negara yang merdeka, kita mempunyai dasar luar yang tersendiri berasaskan kepada aman, bebas dan berkecuali.
“Kita juga tidak seharusnya tunduk atau ikut telunjuk kepada tekanan mana-mana pihak, kita boleh berhubung dengan sesiapa saja dan boleh berkawan dengan sesiapa saja asalkan negara itu mengamalkan peraturan dan undang-undang antarabangsa,” katanya kepada media hari ini selepas merasmikan sambutan Hari Belia Negara (HBN) Peringkat Negeri Sembilan 2025, di Kompleks Belia dan Sukan, Paroi, di sini, hari ini.
Media sebelum ini melaporkan, Presiden Rusia Vladimir Putin menyatakan hubungan Russia-Malaysia semakin kukuh, sekali gus mengesahkan komitmen kedua-dua negara untuk memperdalam kerjasama yang bermakna dan produktif.
Putin menyatakan demikian selepas lawatan rasmi empat hari Perdana Menteri, Datuk Seri Anwar Ibrahim dari 13 hingga 16 Mei lalu yang jelas menunjukkan hubungan dua hala kedua-dua negara sedang berkembang dengan jayanya dan progresif.
Mohamad turut berkata hubungan Malaysia dengan Russia sudah lama terjalin tetapi tidak diuruskan di peringkat tertinggi dengan pemimpin terakhir melawat negara itu ialah pada 2007 semasa Perdana Menteri, Allahyarham Tun Abdullah Badawi.
“Perlu saya tegaskan, dalam persahabatan kita dengan Rusia ini, kita tidak mengambil idealogi dia dan tumpuan kita adalah jalinan dari segi hubungan perdagangan.
“Ini kerana ekonomi kita berasaskan kepada perdagangan, adalah mustahak untuk kita membuka pasaran sebesar-besarnya, supaya membolehkan barangan kita dapat menembusi pasaran baharu.
“Dalam masa yang sama kita perlu menarik sebanyak mungkin pelaburan asing ke dalam negara demi untuk membangunkan negara ini sebaik mungkin,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tiga-lagi-batalion-pga-baharu-diwujudkan-di-sabah-sarawak/,"Tiga lagi batalion PGA baharu diwujudkan di Sabah, Sarawak",NASIONAL,"18 May 2025, 04:32PM","PAPAR: Tiga lagi Batalion Pasukan Gerak Am (PGA) baharu, masing-masing dua di Sabah manakala satu lagi di Sarawak ditubuhkan bagi meningkatkan kawalan keselamatan negara.
Menteri Dalam Negeri, Datuk Seri Saifuddin Nasution Ismail berkata, peluncuran Batalion 21 di Keningau dan Batalion 22 di Kunak di Sabah serta Batalion 23 di Sri Aman, Sarawak itu secara keseluruhannya menjadikan jumlah anggota kepada 12,000 membabitkan 23 batalion.
“Signifikan peluncuran hari ini merupakan bukti yang jelas lagi terang, komitmen berterusan PDRM untuk menjalankan tanggungjawab memastikan keamanan dan keselamatan negara terjamin.
“Tiga perkara penting boleh disimpulkan dalam signifikan acara hari ini termasuklah pertama mengesahkan tahap kesiap-siagaan pasukan untuk menghadapi cabaran atau ancaman keselamatan.
“Kedua, memperkukuh kehadiran pasukan keselamatan di kawasan strategik manakala ketiga, membuktikan iltizam kerajaan dalam memperkukuhkan infrastruktur keselamatan,” katanya selepas meluncurkan Batalion 21 PGA Keningau, Batalion 22 PGA Kunak dan Batalion 23 PGA Sri Aman di PGA Briged Sabah, di sini, hari ini.
Saifuddin berkata menerusi Rancangan Malaysia Ke-12, sebanyak RM103 juta disalurkan kepada PGA bagi proses pembaikan infrastruktur, naik taraf pos dan perolehan aset termasuk menaik taraf penempatan sementara Batalion 21, Batalion 22 dan Batalion 23 PGA.
Katanya, kementerian juga meluluskan peruntukan kerja penyelenggaraan dan perolehan peralatan melibatkan pos-pos PGA di seluruh negara dengan kos RM45 juta pada 2023 dan RM43.5 juta pada tahun 2024.
“Dana ini bagi menyediakan fasiliti dan prasarana yang lebih kondusif untuk kelancaran penugasan dan kesejahteraan kehidupan petugas barisan hadapan,” ujarnya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/gangguan-teknikal-sistem-dbkl-pemulihan-berperingkat-sedang-dilaksanakan/,Gangguan teknikal sistem DBKL: Pemulihan berperingkat sedang dilaksanakan,NASIONAL,"18 May 2025, 05:42PM","Oleh: Deerina Sheikh
KUALA LUMPUR: Dewan Bandaraya Kuala Lumpur (DBKL) memaklumkan bahawa beberapa sistem perkhidmatan dalam talian mengalami gangguan teknikal sejak akhir April lalu.
Datuk Bandar Kuala Lumpur, Datuk Seri Dr Maimunah Mohd Sharif berkata, gangguan itu menjejaskan capaian dan penggunaan sistem oleh orang awam.
Namun, DBKL bertindak pantas dengan melaksanakan langkah mitigasi secara berperingkat bersama Suruhanjaya Komunikasi dan Multimedia Malaysia (MCMC) dan Agensi Keselamatan Siber Negara (NACSA).
“Sejak 1 Mei 2025, sistem-sistem ini telah mula menunjukkan pemulihan secara berperingkat. Kami menjangkakan akses penuh kepada e-Lesson, e-Perumahan, ADU@KL, Tempah@KL dan sistem IPIT dapat dipulihkan sepenuhnya menjelang 20 Mei 2025,” ujar beliau ketika sidang media selepas Program Kesejahteraan Komuniti Bandar Selamat ‘Projek Perumahan Rakyat (PPR) Bestari’ 2025 di Dewan Serbaguna PPR Desa Rejang, di sini hari ini.
Sistem-sistem lain yang terkesan juga dijangka pulih sepenuhnya selewat-lewatnya 23 Mei 2025.
DBKL memberi jaminan bahawa data sandaran (backup) tidak terjejas, dan pemulihan data sedang dijalankan secara teliti bagi memastikan integriti maklumat terus terpelihara.
Sementara itu, Maimunah turut memaklumkan, beberapa langkah alternatif telah disediakan termasuk bantuan melalui saluran media sosial rasmi DBKL serta penyampaian maklumat dan panduan berkala untuk kemudahan orang awam.
“Kami turut menjalankan siasatan terperinci bersama NACSA dan MCMC bagi mengenalpasti punca sebenar insiden ini dan menambah baik sistem keselamatan ICT kami. Ini penting untuk mencegah sebarang insiden yang sama di masa hadapan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kpt-terima-328000-permohonan-lepasan-spm-stpm-lanjut-pelajaran-ke-ipta/,"KPT terima 328,000 permohonan lepasan SPM, STPM lanjut pelajaran ke IPTA",NASIONAL,"18 May 2025, 04:50PM","KUALA LUMPUR: Kementerian Pendidikan Tinggi (KPT) menerima 328,800 permohonan melalui sistem UPUOnline daripada pelajar lepasan Sijil Pelajaran Malaysia (SPM) dan Sijil Tinggi Pelajaran Malaysia (STPM) atau yang setaraf dengannya yang ingin melanjutkan pengajian ke institusi pengajian tinggi awam (IPTA) pada tahun ini.
Pengarah Bahagian Kemasukan Pelajar IPTA (BKPA), Jabatan Pendidikan Tinggi (JPT), Mohd Najib Mohd Sarif, berkata bagi Sesi Akademik 2025/2026, melalui sistem UPUOnline sebanyak 349 program ditawarkan bagi calon lepasan SPM manakala 1,132 program pula bagi calon lepasan STPM.
Katanya, berdasarkan jumlah data itu, ia jelas menunjukkan sambutan diterima begitu menggalakkan pada tahun ini.
“Berdasarkan sistem UPUOnline melalui data terkini, program Diploma Pengajian Perniagaan menjadi pilihan utama pada sesi kali ini dengan jumlah permohonan sebanyak 52,341, diikuti program Diploma Akauntasi sebanyak 43,182 pemohon.
“Pilihan program ketiga popular pula adalah Diploma Teknologi Maklumat sebanyak 40,159 pemohon. Ketiga-tiga kursus popular ini adalah program daripada Jabatan Pendidikan Politeknik dan Kolej Komuniti (JPPKK),” katanya memetik laporan BH.
Terdahulu, BH melaporkan, KPT melanjutkan tarikh tutup permohonan fasa kedua UPUOnline sehingga jam 8 pagi esok bagi memberi lebih ruang kepada pelajar membuat pilihan kursus dan institusi pendidikan tinggi (IPT) sesuai kelayakan masing-masing.
Menterinya, Datuk Seri Zambry Abd Kadir, berkata peluang ini harus direbut dengan sebaiknya dan tidak tergesa-gesa dalam membuat keputusan yang akan membentuk masa depan mereka.
Mohd Najib berkata, bidang Sains, Teknologi, Kejuruteraan dan Matematik (STEM) juga terus mendapat tempat dalam kalangan pemohon apabila program Asasi Teknologi Kejuruteraan (Asasi TVET) mencatatkan jumlah permohonan tertinggi bagi bidang STEM dengan 39,421 permohonan sehingga kini.
“Dalam bidang kejuruteraan pula, program Diploma Kejuruteraan Mekanikal mencatatkan jumlah permohonan kelima tertinggi secara keseluruhan dengan sebanyak 32,864 permohonan diterima sehingga kini.
“Statistik ini menunjukkan bidang kejuruteraan, khususnya Kejuruteraan Mekanikal, terus menjadi pilihan utama dalam kalangan pelajar, selaras permintaan tinggi dalam sektor industri dan teknikal negara,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-koperal-mohammad-zulnaidi-pula-dibenar-keluar-hospital/,Nahas FRU: Koperal Mohammad Zulnaidi pula dibenar keluar hospital,NASIONAL,"18 May 2025, 04:52PM","IPOH: Seorang lagi anggota Unit Simpanan Persekutuan (FRU) yang terlibat dalam kemalangan di Kilometer 15 Jalan Chikus–Sungai Lampam, dekat Teluk Intan sudah dibenarkan keluar dari hospital.
Ketua Polis Perak, Datuk Noor Hisam Nordin berkata, anggota polis terbaharu yang dibenarkan pulang adalah Koperal Mohammad Zulnaidi Muhammad Zulkifli, 34.
Menurutnya, Mohammad Zulnaidi dibenarkan keluar dari Hospital Teluk Intan kira-kira jam 5 petang semalam, menjadikan empat anggota sudah dibenarkan pulang, setakat ini.
“Lima lagi anggota polis masih menerima rawatan, dengan empat di Hospital Teluk Intan dan seorang di Hospital Raja Permaisuri Bainun,” katanya.
Mereka yang dirawat di Unit Rawatan Rapi (ICU) Hospital Teluk Intan termasuk Koperal Haslizal Mohd Ali, 44,; Sarjan Mazlan Mat, 50; Koperal Mohd Izwan Ishak, 39, dan Sarjan Mohd Parih Ali, 44.
Sementara, Koperal Syed Isfan Syed Mohammad, 32, menerima rawatan di ICU HRPB, di sini.
Noor Hisam berkata, Haslizal masih tidak sedarkan diri dan memerlukan bantuan oksigen untuk bernafas, manakala empat yang lain sudah sedar.
“Mohd Izwan menjalani pembedahan pada 11 pagi tadi dan telah sedar, tetapi masih memerlukan oksigen untuk bernafas,” katanya.
Media sebelum ini melaporkan sebuah trak FRU yang membawa 18 anggota dari Unit 5 Sungai Senam bertembung dengan sebuah lori membawa muatan batu kira-kira jam 8.50 pagi Selasa lalu.
Lapan anggota meninggal dunia di tempat kejadian, manakala seorang lagi meninggal dunia semasa menerima rawatan di Hospital Teluk Intan, sementara sembilan yang lain cedera.
Trak FRU itu sedang dalam perjalanan pulang ke Ipoh selepas selesai bertugas untuk perayaan Chitrapournami.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/polis-kesan-empat-cap-jari-kes-simbah-asid-pengusaha-spa/,Polis kesan empat cap jari kes simbah asid pengusaha spa,NASIONAL,"18 May 2025, 05:22PM","BACHOK: Polis mengesan empat cap jari dipercayai milik suspek kes simbah asid pengusaha spa di Beris Kubur Besar, malam tadi.
Ketua Polis Daerah Bachok, Superintendan Mohamad Ismail Jamaluddin berkata, kesan cap jari itu dikesan di spa milik mangsa berusia 27 tahun.
Katanya, polis turut menemukan bekas yang digunakan untuk mengisi cecair dipercayai untuk menyimbah mangsa.
“Mangsa mengatakan mendapat janji temu dengan seseorang untuk mendapatkan rawatan urut di kedai perniagaan milik mangsa.
“Ketika mangsa membuka pintu, suspek bertindak menyimbah cecair dipercayai asid ke arah mangsa sebelum bertindak melarikan diri,” katanya dalam kenyataan kepada media, hari ini.
Mohamad Ismail berkata, kes disiasat mengikut Seksyen 326 Kanun Keseksaan.
Katanya, pihak polis masih menjalankan siasatan lanjut bagi mengesan suspek yang terbabit.
“Polis menyeru kepada semua yang mempunyai sebarang maklumat berkaitan kejadian ini agar terus menyalurkan maklumat kepada Balai Polis Tawang atau Bahagian Siasatan Jenayah Ibu Pejabat Polis Daerah (IPD) Bachok,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/selamat-jalan-panda-gergasi-fu-wa-dan-feng-yi/,"Selamat jalan panda gergasi, Fu Wa dan Feng Yi",NASIONAL,"18 May 2025, 08:01AM","Oleh: Ain Shafiqah Zaki
KUALA LUMPUR: Pasangan panda gergasi, Fu Wa dan Feng Yi, dijangka dihantar pulang ke China secara rasmi menerusi Majlis Penghantaran yang berlangsung di Animal Hotel, Lapangan Terbang Antarabangsa Kuala Lumpur (KLIA) hari ini.
Fu Wa dan Feng Yi telah dipinjamkan kepada Malaysia sejak tahun 2014 di bawah program pemuliharaan panda gergasi yang dimeterai antara Malaysia dan China, bersempena ulang tahun ke-40 hubungan dua hala kedua negara.
Kehadiran panda ini bukan sahaja memperkukuh hubungan diplomatik, malah turut menyumbang kepada peningkatan kesedaran awam tentang pemeliharaan spesies terancam.
Terdahulu, ketiga-tiga anak pasangan panda ini telah dihantar pulang ke China lebih awal, iaitu Nuan Nuan pada 14 November 2017, diikuti Yi Yi dan Sheng Yi pada 29 Ogos 2023.
Majlis penghantaran ini menjadi detik bersejarah yang penting bagi konservasi dan kerjasama antara Malaysia dan China.
Majlis itu dihadiri oleh Ketua Setiausaha Kementerian Sumber Asli dan Kelestarian Alam (NRES), Datuk Dr. Ching Thoo Kim, yang mewakili kerajaan.
Turut hadir ialah Ketua Pengarah Jabatan PERHILITAN, Datuk Abdul Kadir Abu Hashim, serta Timbalan Ketua Setiausaha (Sumber Asli) Kementerian Sumber Asli dan Kelestarian Alam, Norsham Abdul Latip.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sepasang-kekasih-disyaki-berkhalwat-ditahan/,Sepasang kekasih disyaki berkhalwat ditahan,NASIONAL,"18 May 2025, 08:08AM","KULIM: Helah sepasang kekasih yang tinggal bersama dengan memberitahu jiran kononnya mereka baru berkahwin akhirnya terbongkar apabila dicekup penguat kuasa agama, awal pagi tadi.
Wanita berusia 29 tahun yang masih berstatus isteri dan lelaki bujang berusia 23 tahun itu ditahan berkhalwat di rumah sewa wanita itu di Padang Serai, di sini.
Pegawai Penguatkuasa Agama Daerah Kulim, Anwar Sharifuddin Mat Saad berkata, pasangan itu ditahan pada 1.45 pagi, selepas pihaknya menerima aduan berhubung kegiatan maksiat di rumah berkenaan.
Katanya, ketika serbuan, pintu rumah dibuka wanita terbabit yang mempunyai empat anak, namun pemeriksaan lanjut menemukan lelaki bersembunyi di belakang pintu dengan memakai seluar jeans tanpa baju.
“Soal siasat dilakukan yang mendapati wanita itu masih berstatus isteri tetapi dalam proses bercerai. Dia juga mendakwa suaminya kini sedang menjalani hukuman penjara atas kesalahan dadah sejak November tahun lalu,” katanya ketika dihubungi Harian Metro hari ini.
Anwar Sharifuddin berkata, wanita itu bekerja di kilang di Prai, Pulau Pinang mendakwa berkenalan dengan lelaki itu yang bekerja sebagai pemandu jentera pada awal tahun ini, manakala semua anaknya berusia lima hingga 12 tahun dijaga ibu bapanya yang tinggal tidak jauh dari situ.
“Mereka mengaku suami isteri kepada jiran untuk mengaburi perbuatan maksiat, bahkan ibu bapa wanita itu juga tidak mengetahui lelaki berkenaan tinggal di rumah itu,” katanya.
Menurutnya, pasangan itu ditahan untuk siasatan mengikut Seksyen 25 (a) (b) Enakmen Kesalahan Jenayah Syariah Kedah (EKJSK) 2014.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kadar-pengangguran-di-melaka-menurun-1-8-peratus/,Kadar pengangguran di Melaka menurun 1.8 peratus,NASIONAL,"18 May 2025, 09:26AM","MELAKA: Kadar pengangguran di Melaka menurun kepada 1.8 peratus bagi suku keempat 2024 berbanding 2.6 peratus pada tahun sebelumnya.
Ketua Menteri Datuk Seri Ab Rauf Yusoh berkata, penurunan kadar pengangguran berkenaan dilihat atas keberkesanan dasar kerajaan negeri Melaka dalam merancakkan peluang pekerjaan buat golongan belia.
Bagi memastikan belia terus mendapat manfaat, beliau berkata, pelbagai inisiatif sudah dan sedang dilaksanakan merangkumi kebolehpasaran kerja, keusahawanan, pendidikan, pembangunan sahsiah, sosial dan nilai keagamaan.
Beliau berkata, antaranya kerajaan negeri turut memberi penekanan kepada pemerkasaan anak muda berkemahiran tinggi melalui pengukuhan Pendidikan dan Latihan Teknikal dan Vokasional (TVET).
“Usaha ini juga untuk meletakkan Melaka sebagai Pusat TVET Negara. Kita mahu anak Melaka bukan sahaja mampu bersaing, tetapi menjadi pilihan utama industri.
“Semua ini juga cerminan iltizam kerajaan negeri bukan sekadar melihat belia sebagai penyokong dasar, tetapi rakan strategik dan peneraju pembangunan negeri,” katanya ketika menyempurnakan Majlis Perasmian Hari Belia Negara (HBN) 2025 Peringkat Negeri Melaka di Taman Rekreasi Bukit Serindit, malam tadi.
Beliau berkata, lebih 200,000 belia di Melaka adalah aset paling berharga yang bakal mencorakkan wajah negeri ini pada masa hadapan.
Selain itu, Ab Rauf berkata, kerajaan negeri juga memperkenalkan Skim Rumah Belia Melaka (RBM), skim perumahan belia pertama seumpamanya di Malaysia dengan penyediaan 1,754 unit rumah bagi membantu mereka memiliki kediaman pertama.
Katanya, kerajaan negeri juga menubuhkan Ahli Dewan Undangan Negeri Belia membabitkan 33 wakil dari setiap kawasan Dewan Undangan Negeri (DUN) medium platform latihan kepimpinan dan penglibatan dasar peringkat akar umbi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ukm-usm-dipilih-projek-rintis-laksana-program-pendidikan-tingkatan-enam-di-universiti-awam/,"UKM, USM dipilih projek rintis laksana Program Pendidikan Tingkatan Enam di Universiti Awam",NASIONAL,"18 May 2025, 10:11AM","KUALA LUMPUR: Universiti Kebangsaan Malaysia (UKM) dan Universiti Sains Malaysia (USM) dipilih untuk projek rintis Program Pendidikan Tingkatan Enam di Universiti Awam.
Kementerian Pendidikan menerusi kenyataan memaklumkan, kerjasama bersama Kementerian Pendidikan Tinggi itu akan menawarkan dua bidang pengajian iaitu sains dan sains sosial.
“Lepasan Sijil Pelajaran Malaysia (SPM) Tahun 2024 yang berjaya dan menerima tawaran ke Tingkatan Enam serta memenuhi syarat yang ditetapkan boleh membuat permohonan program itu mulai esok hingga 25 Mei ini.
“Keputusan kemasukan ke program ini boleh disemak pada 3 Jun depan melalui pautan https://sst6.moe.gov.my/,” katanya dalam kenyataan hari ini.
Pada masa sama, KPM memaklumkan, tawaran kemasukan ke Tingkatan Enam Semester 1 Tahun 2025 boleh disemak secara dalam talian mulai esok melalui pautan https://sst6.moe.gov.my/ atau melalui sekolah asal masing-masing.
Katanya, bagi murid yang tidak menerima tawaran, rayuan boleh dibuat mulai esok hingga 25 Mei ini.
“Keputusan rayuan boleh disemak melalui kaedah yang sama pada 3 Jun depan.
“Semua murid yang menerima tawaran ke Tingkatan Enam perlu melapor diri di Pusat Tingkatan Enam yang dinyatakan dalam surat tawaran pada 10 Jun depan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lebih-500-peserta-sertai-acara-kayuhan-santai-cyclethon-2025/,Lebih 500 peserta sertai acara kayuhan santai Cyclethon 2025,NASIONAL,"18 May 2025, 11:04AM","Oleh: Haziq Abdullah
KUALA LUMPUR: Lebih 500 peserta menyertai acara kayuhan santai Cyclethon 2025 yang berlangsung di sekitar ibu kota, membabitkan laluan sepanjang kira-kira 20 kilometer, pagi ini.
Program berkonsepkan ‘Fun Ride’ itu bermula seawal jam 7.30 pagi dari Jalan Barat, TRX, dan melalui kawasan tumpuan sekitar Bukit Bintang sebelum berakhir di lokasi pelepasan.
Mohd Afiq, 38, peserta dari Pulau Pinang, berkata aktiviti ini amat digalakkan kerana ia mengamalkan gaya hidup sihat serta menggalakkan penyertaan masyarakat dalam aktiviti riadah berbentuk kekeluargaan.
“Penyertaan dalam program seperti ini memberi peluang untuk berinteraksi dan mengeratkan hubungan dalam komuniti bandar,” katanya.
Sementara itu, peserta warga emas, Hashimee Abdullah, 60, turut ceria dengan penyertaan dalam acara kayuhan santai ini.
“Saya rasa acara sebegini patut disertai lebih ramai rakyat Malaysia yang berumur bagi memeriahkan lagi acara,” ujarnya ketika ditemui Buletin TV3 pagi ini.
Peserta terdiri daripada pelbagai latar belakang termasuk golongan belia, keluarga, warga emas serta pengayuh rekreasi dari dalam dan luar Lembah Klang.
Program turut dimeriahkan dengan pelbagai aktiviti sampingan seperti cabutan bertuah, pameran keselamatan jalan raya serta pemeriksaan kesihatan percuma kepada peserta.
Pihak penganjur memaklumkan bahawa acara kayuhan santai seperti ini akan diteruskan pada masa akan datang sebagai sebahagian daripada usaha menyemai budaya berbasikal dalam kalangan warga kota.
Pelepasan peserta disempurnakan oleh Datuk Azmar Talib, selaku Ketua Pegawai Eksekutif Tun Razak Exchange (TRX).
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/warga-emas-meninggal-dunia-ketika-tunaikan-solat-maghrib/,Warga emas meninggal dunia ketika tunaikan solat Maghrib,NASIONAL,"18 May 2025, 11:14AM","KULIM: Lelaki warga emas meninggal dunia selepas rebah ketika menunaikan solat Maghrib di Surau Al Madinah, Taman Lobak, di sini, semalam.
Warga emas terbabit, Raji Ahmad, 77, meninggal dunia di surau dan disedari jemaah.
Ketua Polis Daerah Kulim, Superintendan Zulkifli Azizan berkata, anak lelakinya yang berusia 42 tahun memaklumkan bapanya rebah dan tidak sedarkan diri pada jam 7.29 malam.
Beliau berkata, setibanya di Surau Al-Madinah, anak warga emas itu mendapati pegawai perubatan Hospital Kulim sampai di lokasi dan mengesahkan kematian bapanya pada jam 8.05 malam.
“Hasil temubual, anak lelakinya yang berusia 42 tahun memaklumkan bapanya tidak mempunyai sejarah penyakit dan tiada rekod perubatan.
“Kematian warga emas itu tidak membabitkan sebarang unsur jenayah,” katanya ketika dihubungi hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kenderaan-bertembung-dua-parah/,"Kenderaan bertembung, dua parah",NASIONAL,"18 May 2025, 11:28AM","Oleh: Kadir Edison
BAU: Empat lelaki cedera, termasuk dua parah, dalam kemalangan membabitkan dua kenderaan di Jalan Serikin, Kampung Bogeg, dekat sini, tengah malam tadi.
Dalam kejadian kira-kira jam 12.15 tengah malam itu, sebuah kereta jenis Perodua Myvi berwarna hitam dipercayai bertembung dengan sebuah kenderaan pacuan empat roda jenis Toyota Hilux yang datang dari arah bertentangan.
Jurucakap Pusat Gerakan Operasi (PGO) Jabatan Bomba dan Penyelamat Malaysia (JBPM) Sarawak berkata, sepasukan lima anggota dari Balai Bomba dan Penyelamat (BBP) Bau digerakkan ke lokasi sejurus menerima panggilan kecemasan pada jam 12.15 tengah malam.
“Jentera FRT dan EMRS tiba di lokasi pada jam 12.26 tengah malam dan mendapati kemalangan membabitkan dua kenderaan dengan empat mangsa lelaki dewasa.
“Dua mangsa yang menaiki Perodua Myvi dikeluarkan orang awam, manakala seorang lagi, iaitu pemandu, masih tersepit dan berjaya dikeluarkan pasukan bomba manakala pemandu Hilux pula dilaporkan selamat dan keluar sendiri dari kenderaannya,” katanya dalam kenyataan hari ini.
Beliau berkata, dua mangsa mengalami kecederaan ringan, manakala dua lagi cedera parah dengan semuanya dihantar ke Hospital Bau bagi mendapatkan rawatan lanjut.
Punca kemalangan masih dalam siasatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/remaja-ditemui-lemas-dalam-lombong/,Remaja ditemui lemas dalam lombong,NASIONAL,"18 May 2025, 11:46AM","Oleh: Kumaran Rajamoney
GOPENG: Seorang remaja lelaki berusia 18 tahun yang dilaporkan hilang selepas cuba menyeberangi sebuah lombong di Jalan Kilang Simen, Kota Bharu, di sini semalam, ditemui lemas pagi ini oleh pasukan penyelam Jabatan Bomba dan Penyelamat Malaysia (JBPM).
Mangsa, Muhammad Fazrul Qusry, ditemukan tidak bernyawa pada jam 9.40 pagi, kira-kira 15 kaki dari lokasi terakhir dia dilihat oleh rakannya.
Menurut kenyataan dari Pusat Gerakan Operasi JBPM Negeri Perak, kejadian dilaporkan berlaku sekitar jam 6.49 petang semalam selepas mangsa gagal timbul semula ketika berenang menyeberangi lombong berkenaan.
Rakan mangsa yang menyedari kehilangannya cuba mencari di sekitar kawasan itu selama 30 minit sebelum menghubungi talian kecemasan MERS999.
Pasukan dari Balai Bomba dan Penyelamat (BBP) Gopeng yang tiba di lokasi pada jam 7.10 malam segera memulakan operasi pencarian bersama pihak polis.
Operasi yang dilakukan secara ‘surface searching’ menggunakan bot terpaksa ditangguhkan pada jam 11.15 malam kerana cuaca gelap, dan disambung semula pagi ini oleh pasukan Penyelam (PPDA).
Selaman yang dimulakan pada jam 9.28 pagi membuahkan hasil apabila mayat mangsa berjaya dikesan 12 minit kemudian di sektor dua, berhampiran kawasan mangsa dipercayai memancing.
Operasi menyelamat melibatkan kekuatan bomba termasuk penyelam PPDA, polis bersama sebuah bot, Angkatan Pertahanan Awam (APM) bersama sebuah bot, serta dua buah bot milik orang awam.
Turut digunakan dalam operasi ialah satu jentera FRT, satu EMRS, dua kenderaan utiliti, dan tiga buah bot.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dia-tetap-baby-kami-bapa-sebak-kenang-anak-lelaki-yang-ditemui-lemas/,“Dia tetap baby kami…” – Bapa sebak kenang anak lelaki yang ditemui lemas,NASIONAL,"18 May 2025, 12:11PM","Oleh: Kumaran Rajamoney
GOPENG: “Dia tetap baby kami walaupun dah besar.”
Itulah ungkapan penuh sebak yang dilafazkan oleh Ahmad Asmawi Jamalulkhir, 42, bapa kepada Muhammad Fazrul Qusry, remaja berusia 18 tahun yang ditemui lemas pagi tadi di sebuah lombong di Jalan Kilang Simen, Kota Bharu, di sini.
Ahmad Asmawi, yang berniaga ayam goreng di Pekan Gopeng, tidak dapat menahan kesedihan apabila menceritakan detik terakhir dia berbual dengan anak ketiganya itu.
“Saya sempat cakap dengan dia sebelum dia keluar pergi Taiping. Dia kata tak ada duit, saya suruh minta pada ibunya. Tak tahu dia belanjakan ke tidak tapi itu kali terakhir saya dengar suara dia,” katanya dengan suara tersekat-sekat menahan sebak.
Arwah Fazrul, anak ketiga daripada enam beradik, dikatakan seorang yang periang, ceria dan sangat rapat dengan semua ahli keluarga.
Sifat manjanya menyebabkan gelaran “baby” kekal walaupun sudah menginjak usia dewasa.
“Dia malu dipanggil Baby, tapi tetap layan. Dia marah manja saja, suruh kami jangan panggil macam tu sebab dah besar. Tapi bagi kami, dia tetap baby kami.”
“Rumah kami baru terbakar sebelum ini. Dia selalu sebut nak tengok rumah baru siap. Dia kata nanti bila dah masuk, nak buat macam-macam tapi tak sempat,” ujar Ahmad Asmawi lagi.
Menurut Ahmad Asmawi, beliau menerima panggilan sekitar jam 6 petang semalam daripada rakan anaknya yang memaklumkan bahawa Fazrul telah hilang ketika cuba menyeberangi lombong.
Ketika itu, hatinya sudah berasa tidak sedap, namun dia tetap berharap anaknya akan ditemui dengan selamat.
Pagi tadi, harapan itu bertukar menjadi hiba apabila mayat Fazrul ditemukan oleh pasukan penyelam bomba kira-kira jam 9.40 pagi, 15 kaki dari lokasi dia kali terakhir dilihat.
Jenazah Muhammad Fazrul dibawa ke Hospital Kampar untuk urusan pengesahan dan akan dikebumikan di Tanah Perkuburan Islam Kampung Changkat Tualang, Pedas, Gopeng sebelum waktu Maghrib.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/panda-gergasi-fu-wa-dan-feng-yi-selamat-pulang-ke-kampung-halaman/,Panda Gergasi: Fu Wa dan Feng Yi selamat pulang ke kampung halaman,NASIONAL,"18 May 2025, 12:59PM","Oleh: Ain Shafiqah Zaki
SEPANG: Lebih sedekad menjadi penghuni di Zoo Negara, pasangan panda gergasi, Fu Wa dan Feng Yi secara rasmi dihantar pulang ke China dalam satu majlis penghantaran di Lapangan Terbang Antarabangsa Kuala Lumpur (KLIA) hari ini.
Pasangan panda berkenaan berlepas pulang menaiki pesawat kargo kira-kira jam 11 pagi tadi.
Menteri Sumber Asli dan Kelestarian Alam (NRES), Nik Nazmi Nik Ahmad, yang mewakili kerajaan dalam majlis berkenaan menzahirkan penghargaan atas hubungan diplomatik erat Malaysia bersama China.
“Ini merupakan simbol hubungan ekonomi, diplomatik dan persahabatan yang rapat antara kedua-dua negara, selain memperkukuh kerjasama dalam konservasi spesies terancam serta memberi pelbagai manfaat kepada masyarakat,” ujarnya.
Fu Wa dan Feng Yi telah menjadi ikon konservasi sejak tiba di Malaysia pada tahun 2014, menerusi Projek Kerjasama Antarabangsa Pemuliharaan Panda Gergasi yang dimeterai antara kedua-dua negara.
Sepanjang tempoh peminjaman, panda tersebut berjaya melahirkan tiga ekor anak iaitu Nuan Nuan, Yi Yi dan Sheng Yi yang telah dihantar pulang ke China secara berperingkat.
“Malaysia hari ini mengucapkan selamat tinggal kepada Fu Wa dan Feng Yi yang telah menunjukkan pencapaian membanggakan dalam aspek pembiakan.
“Kita berharap kerjasama ini dapat diteruskan pada masa akan datang, khususnya dalam pemuliharaan hidupan liar,” tambahnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/proses-kelulusan-permit-kerja-dipercepatkan-sasar-siap-dalam-30-hari/,"Proses kelulusan permit kerja dipercepatkan, sasar siap dalam 30 hari",NASIONAL,"18 May 2025, 03:28PM","Oleh: Kadir Edison
KUCHING: Kerajaan Sarawak mengambil langkah proaktif mempercepatkan proses kelulusan permit kerja di negeri itu dengan memperkenalkan sistem digital baharu yang menyasarkan tempoh kelulusan hanya dalam masa 30 hari.
Premier Sarawak, Tan Sri Abang Johari Tun Openg berkata, ketika ini, pelaksanaan sistem digital dan penggunaan data bersepadu itu berjaya mengurangkan tempoh pemprosesan permit daripada sehingga lapan bulan sebelum ini.
“Satu-satu industri memerlukan tenaga kerja dari luar dan kita proses permohonan ini secara digital melalui platform yang berkongsi data antara agensi.
“Dahulu ia ambil masa sehingga 190 hari atau lapan bulan, kini kita turunkan kepada 60 hari dan sasarkan 30 hari,” katanya ketika sidang media selepas menghadiri Sambutan Hari Pekerja Peringkat Sarawak di sini hari ini.
Menurutnya, inisiatif itu dilaksanakan menerusi kerjasama antara kerajaan negeri dan Persekutuan, melibatkan pelbagai agensi berkaitan menerusi satu platform tunggal.
Sementara itu, beliau berkata, pindaan terhadap Ordinan Buruh Sarawak (SLO) yang mula dikuatkuasakan pada 1 Mei lalu turut selari dengan Akta Kerja Malaysia dan piawaian Ordinan Buruh Antarabangsa (ILO).
Pindaan tersebut katanya mengambil kira keunikan Sarawak, dalam usaha menyeragamkan undang-undang buruh tanpa menjejaskan keperluan tempatan.
Ia juga merupakan sebahagian daripada komitmen kerajaan negeri terhadap pematuhan prinsip Alam Sekitar, Sosial dan Tadbir Urus (ESG) yang lebih mampan.
Pindaan berkenaan dijangka memberi impak positif terhadap sektor pekerjaan di Sarawak, sekali gus meningkatkan daya saing tenaga kerja negeri itu di peringkat global.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/polis-sudah-rakam-keterangan-anak-pamela-ling/,Polis sudah rakam keterangan anak Pamela Ling,NASIONAL,"18 May 2025, 03:38PM","Oleh: Deerina Sheikh
KUALA LUMPUR: Polis sudah merakam keterangan ketiga-tiga anak Datin Seri Pamela Ling Yueh yang dilaporkan hilang sejak 9 April lalu.
Proses itu dijalankan malam kelmarin di Balai Polis Woodlands, Singapura bersama seorang rakan keluarga mereka.
Menurut Ketua Polis Kuala Lumpur, Datuk Rusdi Mohd Isa, maklumat yang diperoleh daripada anak-anak pasangan tersebut yang berusia lingkungan 18 hingga 20-an telah membantu pihak penyiasat mengenal pasti pergerakan terakhir mangsa, terutamanya pada 8 dan 9 April.
“Saya telah melihat kenyataan mereka dan terdapat maklumat yang boleh membantu siasatan, termasuk lokasi terakhir beliau pada hari kejadian. Beliau masih sempat berhubung dengan ahli keluarga pada hari tersebut,” katanya pada sidang media selepas Program Kesejahteraan Komuniti Bandar Selamat di PPR Desa Rejang di sini, hari ini.
Setakat ini, seramai 42 individu telah dipanggil untuk memberikan keterangan bagi membantu siasatan.
Pamela, 42, dilaporkan hilang ketika dalam perjalanan menaiki kenderaan e-hailing ke Ibu Pejabat Suruhanjaya Pencegahan Rasuah Malaysia (SPRM) di Putrajaya pada 9 April lalu bagi memberi keterangan berhubung siasatan kes pengubahan wang haram.
Saksi mendakwa, kenderaan dinaikinya dihalang tiga kereta dan dia kemudian dibawa pergi oleh individu memakai pakaian polis.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/situasi-covid-19-di-malaysia-terkawal-kkm/,Situasi COVID-19 di Malaysia terkawal – KKM,NASIONAL,"17 May 2025, 06:04PM","KUALA LUMPUR: Kementerian Kesihatan (KKM) mengesahkan situasi jangkitan COVID-19 dalam negara terkawal berada di bawah paras amaran meskipun wujud peningkatan kes di Singapura dan Thailand.

KKM dalam kenyataan memaklumkan sebanyak 11,727 kes dilaporkan dari Minggu Epidemiologi (ME) 1 hingga ME19 tahun ini, dengan trend penurunan berterusan sejak awal 2025.

“Kes harian tertinggi direkodkan pada awal tahun dengan lebih 1,200 kes seminggu, namun menurun kepada sekitar 210 kes pada ME15. Kini, sekitar 600 kes mingguan direkodkan antara ME16 hingga ME19,” katanya.

Justeru, KKM menegaskan langkah kawalan bersesuaian sedang dilaksanakan dan akan disesuaikan mengikut keperluan semasa, selaras dengan prinsip MADANI yang menekankan kesejahteraan rakyat.

Orang ramai dinasihatkan agar terus mengamalkan langkah pencegahan kendiri dan mendapatkan rawatan segera jika bergejala.

Golongan berisiko tinggi juga digalakkan menerima vaksinasi bagi mengurangkan risiko jangkitan serius dan kematian.

Untuk perbandingan, Singapura merekodkan lebih 25,900 kes baharu dalam tempoh seminggu bermula 5 hingga 11 Mei, manakala Thailand melaporkan peningkatan lebih 150 peratus dengan lebih 1,700 kes baharu pada minggu terakhir April.
Salam Malaysian Madani ❤️🇲🇾

Malaysia is aware of the rising COVID-19 trends reported in neighbouring countries such as Thailand and Singapore. Thailand recorded 16,607 new COVID-19 cases and 6 deaths between 4 and 10 May 2025 (Bangkok Post, 2025), while Singapore estimated… pic.twitter.com/34zsb26qj9
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ops-kutip-kompleks-jualan-diserbu-143-pati-ditahan/,"Ops Kutip: Kompleks jualan diserbu, 143 PATI ditahan",NASIONAL,"17 May 2025, 06:19PM","Oleh: Haziq Abdullah

KUALA LUMPUR: Seramai 143 pendatang asing tanpa izin (PATI) ditahan dalam Ops Kutip yang dijalankan Jabatan Imigresen Malaysia (JIM) di sebuah kompleks beli-belah di ibu negara, hari ini.

Timbalan Ketua Pengarah Imigresen (Operasi), Jafri Embok Taha berkata, operasi bermula kira-kira jam 2.30 petang dan berakhir jam 4.30 petang itu menyasarkan warga asing yang berniaga secara haram di kompleks berkenaan.

Katanya, serbuan membabitkan seramai 106 pegawai Imigresen dan anggota dari Ibu Pejabat Imigresen Malaysia, Putrajaya.
“Daripada 946 individu termasuk warga tempatan diperiksa, seramai 143 warga asing ditahan atas pelbagai kesalahan di bawah Akta Imigresen 1959/63.

“Kesemua PATI yang ditahan adalah berusia 22 tahun sehingga 48 tahun melibatkan 110 orang lelaki dan 33 orang wanita,” katanya pada sidang media di sini hari ini.

Tambahnya, terdapat beberapa provokasi yang dilakukan oleh PATI apabila mereka menyedari kehadiran pegawai-pegawai imigresen yang melakukan tugas.

“Kawasan yang agak sempit dan terhad menyukarkan sedikit untuk pihak kami melakukan proses tangkapan,” katanya.
Sementara itu, pihak JIM telah melaksanakan lebih 5,000 operasi setakat 15 Mei dengan jumlah keseluruhan tangkapan PATI sebanyak 34,615 orang.

“Tahun ini merupakan tahun penguatkuasaan, dan operasi seperti ini akan terus dilaksanakan secara berterusan di seluruh negara,” ujarnya.

Dalam pada itu, beliau memaklumkan Program Repatriasi Migran (PRM) akan bermula 19 Mei, memberi peluang kepada warga asing yang tidak memiliki dokumen sah untuk pulang ke negara asal secara sukarela.

Beliau turut menegaskan agar tidak menggaji atau melindungi PATI kerana tindakan tegas akan diambil mengikut peruntukan di bawah Akta Imigresen 1959/63, Akta Pasport 1966, Peraturan-peraturan Imigresen 1963 serta Akta Antipemerdagangan Orang dan Antipenyeludupan Migran (ATIPSOM) 2007.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-jkm-teliti-bantuan-agensi-disalurkan-kepada-waris/,Nahas FRU: JKM teliti bantuan agensi disalurkan kepada waris,NASIONAL,"17 May 2025, 06:54PM","Oleh: Kadir Edison
KUCHING: Jabatan Kebajikan Masyarakat (JKM) akan menyemak terlebih dahulu semua bentuk bantuan yang disalurkan oleh agensi berkaitan kepada waris anggota Pasukan Simpanan Persekutuan (FRU) yang terlibat dalam nahas di Teluk Intan Selasa lalu, sebelum memberikan sebarang bantuan susulan.
Langkah itu diambil bagi memastikan tiada pertindihan bantuan berlaku dan supaya segala bantuan yang diberikan benar-benar menepati keperluan sebenar waris yang terjejas.
Menteri Pembangunan Wanita, Keluarga dan Masyarakat, Datuk Seri Nancy Shukri berkata, perkara tersebut telah dibincangkan dalam Mesyuarat Kabinet dan dimaklumkan bahawa beberapa agensi, termasuk Polis Diraja Malaysia (PDRM), telah menghulurkan bantuan awal.
“JKM kini sudah memiliki maklumat lengkap mengenai semua waris terlibat dan buat masa ini, kita memilih untuk tidak mengganggu waris terlebih dahulu sebagai menghormati emosi keluarga yang masih belum stabil akibat insiden tersebut,” katanya.
Beliau berkata demikian pada sidang media selepas program Nyamai Sarawak Gastronomy 2025 di Kuching, hari ini.
Menurutnya, antara bantuan yang ditawarkan termasuklah khidmat kaunseling, sokongan psikososial serta bantuan kewangan sekiranya diperlukan.
“Sebenarnya mereka tidak perlu memohon kerana kita akan tawarkan bantuan terbabit secara terus kepada waris yang memerlukan.
“Berdasarkan pengalaman kami, biasanya dua hari pertama kita tidak ganggu mereka kerana kita mahu mereka benar-benar tenang dahulu sebelum menawarkan bantuan,” katanya.
Tambah beliau, semua bentuk bantuan akan diselaraskan dengan agensi-agensi lain bagi mengelakkan sebarang pertindihan.
Beliau turut memberi jaminan bahawa waris anggota FRU yang terlibat tidak akan dipinggirkan dalam proses penyaluran bantuan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/panggilan-haji-norizah-jadi-jemputan-pergi-di-tanah-suci/,Panggilan haji Norizah jadi jemputan ‘pergi’ di tanah suci,NASIONAL,"17 May 2025, 07:10PM","JOHOR BAHRU: Seorang jemaah dari Rombongan Haji Kerajaan Johor (RKJ) yang tiba di Makkah semalam dilaporkan meninggal dunia di kawasan Kaabah ketika bertawaf.
Pengerusi Jawatankuasa Hal Ehwal Agama Islam Johor, Mohd Fared Mohd Khalid, berkata Penolong Pegawai Tadbir Pejabat Daerah Batu Pahat, Norizah Tambunan Nordin, 47, difahamkan memulakan tawaf sekitar jam 6.20 pagi dan kelihatan keletihan serta berhenti berehat beberapa kali.
“Allahyarhamah menghembus nafas terakhir di kawasan Kaabah semalam. Dijemput datang sebagai tetamu, ‘dijemput pergi’ di tanah suci, dalam ihram dan persiapan paling manis bertemu sang Pencipta.
“Mewakili Kerajaan Johor, saya mengucapkan takziah kepada waris Allahyarhamah,” katanya menerusi perkongsian di Facebook.
Difahamkan jenazah sudah disemadikan di Tanah Perkuburan Sharayaa 64, Makkah.
Seorang rakan Allahyarhamah yang hanya mahu dikenali sebagai Aisyah menyatakan arwah sentiasa mendoakan supaya dapat menjejak kaki sekali lagi di Makkah.
Hasrat itu akhirnya tercapai apabila arwah berpeluang menunaikan ibadah haji dan tiba di tanah suci semalam.
“Kematian yang sangat dicemburui oleh kami. Kami difahamkan arwah pulang kepada Pencipta pada jam 7 pagi waktu sana.
“Arwah adalah insan terpilih kerana meninggal dunia pada pagi Jumaat di tanah suci. Semoga syurga buatmu, sahabat,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ejen-ali-the-movie-2-hidupkan-semangat-heroik-dengan-3-lagu-tema-istimewa/,Ejen Ali The Movie 2 hidupkan semangat Heroik dengan 3 lagu tema istimewa,DUNIA SENI,"17 May 2025, 09:10PM","Oleh: Daniel Ahmad
KUALA LUMPUR: Filem animasi popular Ejen Ali The Movie 2 bukan sahaja memukau penonton dengan visual canggih dan aksi yang mendebarkan, malah turut memperkayakan pengalaman menonton melalui elemen muzik yang mendalam dan penuh emosi.
Filem terbaru itu menampilkan tiga buah lagu tema (OST) istimewa hasil kolaborasi bersama tiga figura ternama dalam industri muzik, Datuk M. Nasir, kumpulan Nidji dari Indonesia, dan Hael Husaini.
Ketiga-tiga lagu itu bukan sekadar pelengkap filem, tetapi memainkan peranan penting dalam membina emosi, momentum dan nilai-nilai positif yang menjadi nadi kepada penceritaan bagi filem itu.
Lagu ‘Hanya Kamu’ nyanyian M. Nasir menyerlahkan semangat keyakinan diri generasi muda, diperkasa dengan elemen muzik elektronik yang mencerminkan suasana futuristik filem tersebut.
Bukan itu sahaja, lagu ‘Teman Sejati’ oleh Nidji menonjolkan nilai persahabatan sejati yang menjadi kekuatan utama dalam menghadapi musuh dan dugaan.
Irama pop yang menarik dan lirik yang padat makna menjadikan lagu ini selari dengan tema emosi dalam filem.
Hael Husaini pula menghidupkan semangat juang dalam lagu ‘Penjuara’, sebuah karya penuh tenaga yang menggambarkan keberanian dan semangat tidak mudah mengalah.
Dengan sentuhan elektro pop moden, lagu itu dijangka menjadi lagu kegemaran ramai dan sudah mula dimainkan di stesen radio utama seperti Radio Hot FM dan Kool 101.
Ketiga-tiga lagu itu memperkaya naratif filem, menjadikan Ejen Ali The Movie 2 bukan sekadar tontonan visual, tetapi juga pengalaman muzik yang mendalam.
Bagi peminat setia dan penggemar animasi, filem itu lebih daripada sekadar hiburan, ia menyampaikan kisah inspirasi melalui gabungan visual dan muzik yang kuat.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/cikgu-pedalaman-bimbing-anak-suku-temiar-hingga-ke-olimpik-robotik-dunia/,Cikgu pedalaman bimbing anak suku Temiar hingga ke Olimpik Robotik Dunia,NASIONAL,"17 May 2025, 09:34PM","GUA MUSANG: Berkhidmat di kawasan hutan belantara bukan penghalang buat seorang guru untuk mencipta kecemerlangan pendidikan, bahkan mampu melahirkan wakil negara ke pentas antarabangsa.
Itulah dibuktikan oleh Ahmad Najmuddin Jaafar, 34, guru Sekolah Kebangsaan Sri Permai di Pos Pasik, Gua Musang – sebuah kawasan pedalaman Orang Asli yang terletak kira-kira 70 kilometer dari bandar.
Di sebalik kekangan prasarana dan kemudahan, usaha gigihnya membimbing anak murid dari suku Temiar membuahkan hasil apabila tiga pelajarnya, Romzi Anjang, Siti Saleha Masri dan Mekrenik Rabu berjaya mengharumkan nama Malaysia di Olimpik Robotik Antarabangsa di Busan, Korea Selatan, menerusi projek ‘DEKA-TEMIAR’.
Projek inovatif itu menggabungkan teknologi sistem robotik dengan elemen kehidupan tradisional masyarakat Orang Asli, sekaligus mencerminkan keunikan pendekatan pendidikan yang diterapkan.
Atas kejayaan luar biasa itu, Ahmad Najmuddin menjadi antara 102 warga pendidik yang menerima pengiktirafan sempena Sambutan Hari Guru Peringkat Kebangsaan Ke-54 di Kuching, Sarawak, semalam.
Beliau turut dianugerahkan Anugerah Khas Pendidikan.
“Anugerah ini saya dedikasikan kepada semua pendidik di pedalaman yang tidak pernah mengenal lelah menyalakan cahaya ilmu meski dalam keterbatasan. Terima kasih sekali lagi dan Selamat Hari Guru,” katanya dalam ucapan penerimaan anugerah.
Dengan semangat dan ketekunan, Ahmad Najmuddin terus komited membangunkan generasi muda negara, biarpun jauh dari arus perdana pendidikan arus perdana.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/beruang-masuk-rumah-penduduk-ditangkap/,Beruang masuk rumah penduduk ditangkap,NASIONAL,"17 May 2025, 09:40PM","Oleh: Fazli Ahmad
PEKAN: Seekor beruang jantan seberat kira-kira 60 kilogram ditangkap selepas memasuki sebuah rumah di Taman Tanah Putih, dekat sini, hari ini.
Beruang itu dipercayai dipelihara penduduk sekitar taman perumahan terbabit dan terlepas dari jagaan.
Pegawai Pertahanan Awam Daerah Pekan, Kapten (PA) Ahmad Nafiah berkata, pihaknya menerima laporan mengenai kehadiran beruang di rumah terbabit jam 8.38 pagi.
Menurutnya, lima pegawai Angkatan Pertahanan Awam Malaysia (APM) bergegas ke lokasi sebaik mendapat laporan dan menemui beruang itu di tempat letak kereta hadapan sebuah rumah.
Katanya, pegawai Jabatan Perlindungan Hidupan Liar dan Taman Negara (PERHILITAN) turut dimaklumkan mengenai penemuan haiwan itu dan bergegas ke lokasi kejadian.
“Sejurus tiba Pegawai PERHILITAN bertindak menembak haiwan itu dengan ubat pelali dan menangkap beruang berkenaan,” katanya.
Ahmad berkata, berdasarkan keterangan pemilik rumah terbabit beruang itu memasuki kediamannya kira-kira jam 4 pagi.
Katanya, haiwan itu turut merosakkan beberapa barangan dalam kediaman berkenaan sebelum keluar dari rumah terbabit.
“Penghuni di taman perumahan terbabit mendakwa pernah terserempak beruang itu sebelum ini dan mereka tidak menolak kemungkinan beruang itu dipelihara penduduk berhampiran kawasan berkenaan,” katanya.
Buletin TV3 sudah menghubungi Jabatan Perhilitan Pahang untuk mendapatkan penjelasan tetapi gagal.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kakitangan-utem-maut-nahas-di-durian-tunggal/,Kakitangan UTeM maut nahas di Durian Tunggal,NASIONAL,"17 May 2025, 09:56PM","ALOR GAJAH: Seorang kakitangan Universiti Teknikal Malaysia Melaka (UTeM) maut selepas kereta dipandunya bertembung dengan sebuah kenderaan pacuan empat roda (4×4) di Jalan Simpang Gading, Durian Tunggal, di sini, tengah hari tadi.
Dalam kejadian kira-kira jam 12.15 tengah hari itu, mangsa, Fawwaz Amir Kamarudin, 38, yang juga Penolong Pendaftar Fakulti Teknologi dan Kejuruteraan Elektrik, disahkan meninggal dunia di lokasi akibat kecederaan parah di kepala.
Ketua Polis Daerah Alor Gajah, Superintendan Ashari Abu Samah berkata, ketika kejadian mangsa dalam perjalanan dari arah Durian Tunggal ke Kesang Pajak.
“Siasatan awal mendapati sebuah pacuan empat roda jenis Isuzu D-Max dari arah bertentangan cuba mengelak sebuah Proton Waja – yang nombor pendaftarannya tidak dikenal pasti – sedang memotong kereta mangsa.
“Kenderaan D-Max itu hilang kawalan sebelum terbabas masuk ke laluan bertentangan dan melanggar bahagian hadapan Perodua Kancil dipandu mangsa,” katanya.
Menurutnya, pemandu D-Max berusia 24 tahun yang bekerja sebagai penyelia kebun durian mengalami kecederaan di dada dan kaki kanan.
Ujian saringan air kencing mendapati dia negatif dadah.
Kes disiasat di bawah Seksyen 41(1) Akta Pengangkutan Jalan 1987.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kanak-kanak-2-tahun-maut-jatuh-dari-tingkat-tujuh/,Kanak-kanak 2 tahun maut jatuh dari tingkat tujuh,NASIONAL,"17 May 2025, 10:07PM","KUALA LUMPUR: Seorang kanak-kanak berusia dua tahun maut selepas dipercayai terjatuh daripada tingkat tujuh di kawasan perumahan awam, Presint 9, di Putrajaya, hari ini.
Ketua Polis Daerah Putrajaya, Asisten Komisioner Aidi Sham Mohamed berkata, pihaknya menerima laporan berhubung perkara itu pada jam 2.24 petang daripada doktor bertugas di Hospital Putrajaya.
“Doktor berkenaan bertugas di wad kecemasan Hospital Putrajaya mengatakan menerima seorang kanak-kanak dalam keadaan berlumuran darah.
“Mangsa dibawa oleh bapanya iaitu seorang lelaki tempatan dan pemeriksaan dijalankan ke atas mangsa mendapati kanak-kanak itu sudah meninggal dunia,” katanya dalam kenyataan hari ini.
Menurutnya, proses bedah siasat dijangka akan dijalankan pada 8 pagi esok bagi membantu siasatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/juri-terkejut-pemenang-acar-buah-terbaik-rupanya-tengku-ampuan-pahang/,"Juri terkejut, pemenang acar buah terbaik rupanya Tengku Ampuan Pahang",NASIONAL,"17 May 2025, 11:05PM","MARAN: Tiada siapa menjangka, termasuk barisan juri berpengalaman, bahawa tangan yang menghasilkan acar buah paling enak dalam Pertandingan Masakan Acar Buah sempena Karnival Pertubuhan Perkumpulan Perempuan (WI) Pahang hari ini, milik Tengku Ampuan Pahang, Tunku Azizah Aminah Maimunah Iskandariah.
Menariknya, Baginda menggunakan nama samaran ‘Aminah Mahmood’ dan menyertai pertandingan bersama 10 peserta lain.
Berkongsi momen istimewa itu, juri utama, Siti Rokiah Lebai Rahmat, 74, berkata dia tidak menyangka dapat merasa air tangan Baginda.
“Saya benar-benar terkejut. Tidak tahu hidangan itu milik Baginda. Tapi dari segi rasa, keaslian dan keseimbangan rempah, ia memang sempurna, acar buah yang lengkap dan paling enak pernah saya rasa,” kongsinya.
Katanya, semua peserta membawa hidangan siap dari rumah untuk dinilai mengikut rasa dan kreativiti tanpa sebarang pengecualian protokol.
Majlis penyampaian hadiah menjadi momen istimewa apabila ‘peserta misteri’ tampil ke pentas dan memperkenalkan diri sebagai Tengku Ampuan Pahang, mencetuskan tepukan gemuruh dan keterujaan dalam kalangan pengunjung.
Terdahulu, Baginda berkenan mempengerusikan Mesyuarat Agung WI Pahang di Dewan Jubli Perak sebelum berangkat ke tapak karnival.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/wanita-vietnam-maut-terjatuh-dari-tingkat-12-pangsapuri/,Wanita Vietnam maut terjatuh dari tingkat 12 pangsapuri,NASIONAL,"17 May 2025, 11:59PM","KUCHING: Seorang wanita warga Vietnam maut selepas dipercayai terjatuh dari tingkat 12 sebuah pangsapuri di Jalan Daya, Kampung Bintawa, di sini, malam tadi.

Dalam kejadian jam 8.21 malam itu, mangsa disahkan meninggal dunia di lokasi kejadian selepas terjatuh ke tingkat satu pangsapuri berkenaan.

Jurucakap Pusat Gerakan Operasi (PGO) Bomba Sarawak berkata, sepasukan anggota dari Balai Bomba dan Penyelamat (BBP) Tabuan Jaya dikejarkan ke lokasi sebaik menerima panggilan kecemasan.

“Seramai 11 anggota bersama satu jentera FRT tiba di lokasi kira-kira jam 8.29 malam.

“Sebaik tiba, pasukan bomba mendapati seorang wanita warga asing terjatuh dari tingkat 12 dan terbaring di tingkat satu bangunan,” katanya dalam kenyataan.

Menurutnya, pasukan penyelamat kemudian mengalihkan mangsa dari tingkat satu ke kawasan bawah pangsapuri terbabit.

Bagaimanapun, pemeriksaan oleh pegawai perubatan Kementerian Kesihatan Malaysia (KKM) mengesahkan mangsa telah meninggal dunia.

Mayat mangsa kemudiannya diserahkan kepada pihak polis untuk tindakan lanjut sebelum operasi ditamatkan jam 9.25 malam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/malaysia-rusia-akan-perluas-kerjasama-dalam-bidang-sains-pendidikan-tinggi/,"Malaysia-Rusia akan perluas kerjasama dalam bidang sains, pendidikan tinggi",NASIONAL,"18 May 2025, 07:11AM","KUALA LUMPUR: Malaysia dan Rusia akan terus berkerjasama dalam bidang sains serta pendidikan tinggi pada mesyuarat Suruhanjaya Bersama bagi Kerjasama Ekonomi, Saintifik, Teknikal dan Budaya (JC-ESTC) Ke-4 di Langkawi, November depan.
Menteri Pendidikan Tinggi, Datuk Seri Zambry Abdul Kadir, dalam ciapan menerusi X berkata, kerjasama Malaysia-Russia dalam aspek itu sudah bermula sejak kedua-dua negara bersetuju membentuk JC-ESTC pada 2015.
“Tahun 2024, saya dan Menteri Sains dan Pendidikan Tinggi Rusia telah mempengerusikan bersama mesyuarat JC-ESTC.
“Kita juga mengenal pasti penambahbaikan terutamanya dalam proses menambah bilangan pelajar datang ke kedua-dua negara, kerjasama penyelidikan pensyarah, aspek perdagangan, kebudayaan dan juga pelancongan,” katanya.
Perkara itu dibangkitkan beliau dalam ucapan bertajuk ‘Topical issues of developing cooperation between Russia and the countries of the Islamic world in the field of science and higher education in the context of a multipolar world order’ pada Forum Ekonomi Antarabangsa Ke-16 Russia-Dunia Islam (KazanForum 2025), baru-baru ini.
Beliau adalah antara delegasi Malaysia yang menyertai Perdana Menteri, Datuk Seri Anwar Ibrahim, dalam lawatan rasmi empat hari ke Russia atas jemputan Presiden Vladimir Putin, bermula 13 Mei lepas dan berakhir semalam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-sultan-nazrin-berkenan-lawat-anggota-cedera-di-hospital-teluk-intan/,Nahas FRU: Sultan Nazrin berkenan lawat anggota cedera di Hospital Teluk Intan,NASIONAL,"17 May 2025, 01:15PM","TELUK INTAN: Sultan Perak, Sultan Nazrin Muizzuddin Shah, hari ini berkenan mencemar duli melawat lima anggota Pasukan Simpanan Persekutuan (FRU) yang sedang menerima rawatan di Hospital Teluk Intan, di sini.
Baginda diiringi oleh Setiausaha Kerajaan Negeri, Datuk Ahmad Suaidi Abdul Rahim; Pengarah Jabatan Kesihatan Perak, Dr Feisul Idzwan Mustapha; serta Ahli Dewan Negara Perak, Tan Sri Mohd Annuar Zaini.
Daripada lima anggota polis yang dirawat, empat kini ditempatkan di unit rawatan rapi (ICU), iaitu Koperal Haslizal Mohd Ali, 44; Sarjan Mazlan Mat, 40; Koperal Mohd Izwan Ishak, 39; dan Sarjan Mohd Parih Ali, 44.
Baginda turut berkenan melawat Koperal Mohammad Zulnaidi Muhammad Zulkifli, 34, yang kini dirawat di wad biasa.
Selepas menziarahi anggota yang cedera, Sultan Nazrin turut berkenan meluangkan masa bertemu dengan ahli keluarga mangsa dan menyampaikan sumbangan peribadi baginda.
Baginda kelihatan berbual mesra dengan keluarga mangsa sebelum mengakhiri lawatan yang berlangsung selama kira-kira 40 minit itu.
Dalam kejadian itu, sebuah trak FRU yang membawa 18 anggota dari Unit 5 Sungai Senam terlibat dalam kemalangan dengan sebuah lori bermuatan batu kira-kira jam 8.50 pagi.
Lapan anggota maut di lokasi kejadian, manakala seorang lagi meninggal dunia ketika menerima rawatan di Hospital Teluk Intan.
Sembilan anggota yang lain cedera.
Kenderaan FRU terbabit dalam perjalanan pulang ke Ipoh selepas selesai bertugas sempena perayaan Chitrapournami di Teluk Intan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/obesiti-di-terengganu-meningkat-76-peratus/,Obesiti di Terengganu meningkat 76 peratus,NASIONAL,"17 May 2025, 01:23PM","KUALA TERENGGANU: Jumlah penduduk yang menghidap obesiti di Terengganu menunjukkan peningkatan daripada 790,400 atau 60.8 peratus kepada 988,000 atau 76 peratus dalam tempoh 12 tahun bermula pada 2011 hingga 2023.
Pengarah Kesihatan negeri, Datuk Dr Kasemani Embong berkata, kadar berat badan dan obesiti dalam kalangan remaja kekal pada tahap 29 peratus dalam tempoh 10 tahun bermula pada 2012 hingga 2022.
“Berdasarkan nisbah, satu daripada tiga orang golongan remaja di negeri ini menghidap obesiti atau berat badan berlebihan,” katanya selepas merasmikan Kempen Kesedaran Obesiti peringkat negeri, di Dataran Batu Burok, di sini, hari ini.
Pada program itu, seramai 1,000 orang menyertai larian sejauh lima kilometer.
Dr Kasemani berkata, punca utama menyebabkan golongan remaja mengidap berat badan berlebihan atau obesiti adalah kurang melakukan aktiviti bersenam.
Katanya, kajian mendapati golongan remaja lebih banyak menghabiskan masa dengan menggunakan gajet dan media sosial, berbanding melakukan senaman bertujuan membakar lemak dalam tubuh.
“Pengambilan gula berlebihan dalam makanan dan minuman turut menyumbang kepada obesiti yang boleh menyebabkan risiko kepada diabetes, penyakit jantung dan pelbagai komplikasi lain.
“Bagi mengurang risiko obesiti, masyarakat disaran melakukan perubahan gaya hidup aktif terutama melakukan senaman ringan termasuk berjalan sambil beriadah, menaiki tangga dan menyertai aktiviti komuniti aktif secara fizikal,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pelajar-tahfiz-cemerlang-ditawar-biasiswa-penuh-ke-unikl-uptm/,"Pelajar tahfiz cemerlang ditawar biasiswa penuh ke UniKL, UPTM",NASIONAL,"17 May 2025, 02:15PM","AYER KEROH: Pelajar tahfiz yang memperoleh keputusan 10A dan ke atas dalam peperiksaan Sijil Pelajaran Malaysia (SPM) akan ditawarkan tajaan biasiswa penuh sekiranya melanjutkan pelajaran di Universiti Kuala Lumpur (UniKL) dan Universiti Poly-Tech MARA (UPTM).
Timbalan Perdana Menteri, Datuk Seri Ahmad Zahid Hamidi, berkata beliau akan mengemukakan cadangan itu kepada pihak pengurusan MARA menerusi perbincangan bersama Pengerusinya, Datuk Asyraf Wajdi Dusuki dalam tempoh terdekat.
“Biasiswa 100 peratus ini memang sudah diamalkan oleh Institut Pendidikan MARA (IPMA) khusus kepada pelajar cemerlang dan untuk pelajar UniKL serta UPTM, (namun) kita akan memberi keutamaan kepada pelajar maahad tahfiz pada tahun ini.
“Selain mereka menjadi huffaz atau penghafal al-Quran, mereka juga akan menjadi ahli profesional (selepas tamat belajar),” katanya selepas merasmikan Majlis Graduasi Huffaz dan Apresiasi Kecemerlangan Ulul Albab 2025 bagi Sekolah Menengah Imtiaz Ulul Albab Melaka, di Hotel Mudzaffar di sini hari ini.
Turut hadir, Pengerusi Lembaga Pengelola Sekolah Menengah Imtiaz Ulul Albab Melaka merangkap Ahli Majlis, Majlis Agama Islam Melaka (MAIM), Prof Datuk Dr Mizan Hitam dan Mufti Melaka, Datuk Abdul Halim Tawil.
Pada majlis itu, seramai 82 pelajar yang tamat menghafaz 30 juzuk al-Quran sepanjang tahun lalu selain 46 pelajar cemerlang SPM menerima sijil penghargaan masing-masing.
Sementara itu, Ahmad Zahid yang juga Menteri Kemajuan Desa dan Wilayah, berkata sambutan Hari Pendidikan dan Latihan Teknikal dan Vokasional (TVET) Negara 2025 yang akan diadakan di Pusat Dagangan Antarabangsa Melaka (MITC) pada 11 hingga 13 Jun depan akan membawa beberapa kelainan dengan membawa elemen baharu.
Katanya, elemen itu termasuklah berkaitan kenderaan elektrik (EV), teknologi maklumat (IT) dan e-Sukan.
“Kita akan membuka seluas-seluasnya pelbagai tawaran kepada bakal peserta atau pelajar yang menghadiri sambutan TVET ini untuk melihat pameran serta mengenal pasti peluang yang akan mereka peroleh apabila berdaftar di institusi TVET di seluruh negara.
“Pada masa sama, mereka juga boleh melihat sendiri peluang pekerjaan dan juga tangga gaji yang akan mereka nikmati selepas keluar daripada institusi TVET ini kelak,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tiada-saksi-tampil-sokong-dakwaan-lori-cuba-elak-kenderaan-lain-polis/,Tiada saksi tampil sokong dakwaan lori cuba elak kenderaan lain – Polis,NASIONAL,"17 May 2025, 02:47PM","TELUK INTAN: Tiada individu tampil mengesahkan dakwaan lori yang terbabit dalam kemalangan tragis mengakibatkan kematian sembilan anggota Unit Simpanan Persekutuan (FRU) cuba mengelak sebuah kenderaan yang keluar dari simpang.
Timbalan Ketua Polis Perak, Deputi Komisioner Zulkafli Sariaat berkata, sehingga hari ini, tiada saksi yang menyokong dakwaan terbabit.
“Pemandu lori telah didakwa semalam dan terdapat sembilan pertuduhan berasingan terhadapnya.
“Setakat ini, tiada saksi yang tampil untuk mengesahkan dakwaan tersebut. Sekiranya ada, pihak polis akan meneruskan siasatan lanjut dan mengambil keterangan mereka untuk perbicaraan,” katanya.
Beliau menjawab dakwaan daripada beberapa pihak berhubung kemalangan dipercayai bermula apabila sebuah kenderaan cuba keluar dari simpang menyebabkan lori yang membawa muatan batu itu hilang kawalan dan terbabas ke laluan bertentangan.
Ketika ditanya berapa ramai saksi sudah dipanggil setakat ini, beliau mengesahkan bahawa 16 keterangan saksi direkodkan termasuk pemilik lori.
“Ya, itu (ambil keterangan) termasuk pemilik lori. Tiada saksi tambahan pada masa ini,” katanya.
Semalam, pemandu lori yang terbabit dalam kemalangan tragis meragut nyawa sembilan anggota FRU pada Selasa lalu, didakwa di Mahkamah Sesyen, di sini, atas sembilan pertuduhan memandu secara berbahaya atau melulu sehingga menyebabkan kematian.
Rudi Zulkarnian Mat Radi, 45, mengaku tidak bersalah terhadap kesemua pertuduhan mengikut Seksyen 41(1) Akta Pengangkutan Jalan 1987.
Menurut kertas pertuduhan, tertuduh didakwa memandu sebuah lori dengan cara yang berbahaya kepada orang awam sehingga menyebabkan kematian sembilan orang di Kilometer 15, Jalan Sungai Manik, di daerah Hilir Perak sekitar jam 9.05 pagi pada 13 Mei lalu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mcmc-berhak-siasat-panggil-untuk-rakam-keterangan-jika-ada-asas/,"MCMC berhak siasat, panggil untuk rakam keterangan jika ada asas",NASIONAL,"17 May 2025, 03:23PM","JOHOR BAHRU: Suruhanjaya Komunikasi dan Multimedia Malaysia (MCMC) berhak memanggil mana-mana individu untuk merakam keterangan jika merasakan terdapat asas untuk menjalankan siasatan.
Timbalan Menteri Komunikasi, Teo Nie Ching, berkata perkara itu boleh dilakukan MCMC, walaupun individu yang menjadi sasaran tidak membuat laporan berkaitan penyalahgunaan kemudahan rangkaian internet untuk menyebarkan kandungan lucah, sumbang, palsu, mengancam atau jelik.
“Dalam kes membabitkan pempengaruh media sosial (Aliff Ahmad), tak semestinya Nurul Izzah Anwar yang membuat laporan, mungkin ada laporan daripada orang lain.
“Jika MCMC beranggapan ada keperluan, maka mereka berhak untuk mengambil tindakan dan menjalankan siasatan berhubung mana-mana individu terbabit,” katanya pada sidang media selepas merasmikan Karnival Kita Madani X Program MADANI Rakyat (PMR), di sini, hari ini.
Pada 25 April lalu, Aliff dipanggil MCMC untuk memberi keterangan berhubung satu hantaran di Facebook berkaitan Naib Presiden PKR, Nurul Izzah Anwar.
Aliff dilaporkan berkata, beliau disoal siasat berhubung tawarannya melakukan carian latar belakang terhadap Nurul Izzah sekiranya hantaran berkenaan memperoleh 20,000 perkongsian.
Sebelum itu, Nurul Izzah dilaporkan berkata, pempengaruh, Aliff Ahmad tidak seharusnya dipanggil MCMC untuk disiasat susulan membuat cabaran yang menyentuh latar belakang dirinya.
Bekas Ahli Parlimen Permatang Pauh itu turut menegaskan, pihaknya juga tidak pernah membuat aduan kepada MCMC bagi mendorong agensi itu mengambil sebarang tindakan terhadap Aliff.
Sabtu lalu, MCMC dilaporkan menggeledah premis milik Aliff dipercayai berhubung siasatan kandungan yang menyentuh isu 3R merujuk agama, kaum dan Institusi diraja.
MCMC melalui kenyataan mengesahkan pihaknya menjalankan pemeriksaan terhadap premis milik pempengaruh itu bertujuan mendapatkan keterangan lanjut berhubung siasatan dijalankan ke atasnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tiada-amalan-politik-wang-dalam-pkr-saifuddin/,Tiada amalan politik wang dalam PKR – Saifuddin,NASIONAL,"17 May 2025, 03:26PM","GEORGE TOWN: PKR menafikan dakwaan kononnya berlaku amalan politik wang pada pemilihan parti itu bagi tujuan mendapatkan sokongan dan pengaruh.
Perkara itu dinyatakan bekas Setiausaha Agung PKR, Datuk Seri Saifuddin Nasution Ismail yang sebaliknya menegaskan PKR masih berpegang kepada prinsip asas perjuangan parti yang lebih menjurus kepada kepentingan rakyat.
“Politik wang dalam takrif bagi duit untuk mendapat sokongan ini saya tak fikir Keadilan (PKR) berada pada tahap itu.
“Tapi, kalau menggunakan wang untuk mengadakan program, jamuan, sewa khemah, bayar hotel dan restoran saya ingat itu memang adalah berbanding zaman susah tahun 1998, 1999 dahulu.
“Ketika itu Rafizi masih belajar saya sudah jadi pengasas parti jadi masa itu memang program buat di warung, rumah… begitu sahaja kalau kongres parti pun buat di sekolah (persendirian) Cina (kerana) relatifnya belanja pada masa itu kecil.
“Tapi sekarang ada keupayaan logistik, dana oleh setengah calon, jadi dia buat di tempat besar tetapi saya setuju ia tidak boleh sampai dilihat lavish (mewah) jamuan, hotel lima enam bintang, saya sebut sebagai orang lama, bagi saya tidak wajar,” katanya.
Belaiu berkata demikian ketika menghadiri Sambutan Hari Penjara ke-235 hari ini.
Semalam, calon Timbalan Presiden PKR, Datuk Seri Rafizi Ramli berkata, PKR mempunyai risiko terlibat dengan amalan itu selain menyifatkan ia sebagai rasuah paling sukar dibuktikan.
Saifuddin yang juga masih memainkan peranan penting sebagai ahli Biro Politik PKR menggesa anggota parti yang mempunyai bukti wujud amalan politik wang supaya tampil membuat laporan rasmi kepada lembaga disiplin parti.
Beliau turut menegaskan supaya kempen tidak dijalankan secara berlebihan hingga menimbulkan persepsi negatif dalam kalangan masyarakat dengan semua pihak dalam PKR harus mengekalkan suasana harmoni menjelang hari pemilihan dan tidak terjebak dengan budaya politik perpecahan.
“Pemikiran yang betul adalah kita semua bersama, bukannya ‘kita lawan mereka’ yang bersifat merosakkan.
“Selepas pemilihan, kita mesti turun semula ke lapangan dan bersiap sedia menghadapi Pilihan Raya Negeri (PRN) Sabah yang akan datang,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/penubuhan-unit-integriti-dalam-pbt-penting-perangi-ketirisan-mcw/,Penubuhan Unit Integriti dalam PBT penting perangi ketirisan – MCW,NASIONAL,"17 May 2025, 03:46PM","KUALA LUMPUR: Penubuhan Unit Integriti melibatkan semua pihak berkuasa tempatan (PBT) merupakan tindakan tepat dalam memerangi sebarang isu ketirisan selain memastikan ketelusan dalam pelaksanaan dasar awam di peringkat tempatan.
Presiden Pemerhati Rasuah Malaysia (MCW), Jais Abdul Karim berkata, pihaknya menyambut baik ketegasan Ketua Pesuruhjaya Suruhanjaya Pencegahan Rasuah Malaysia (SPRM), Tan Sri Azam Baki yang mahu semua PBT mengambil tindakan segera ke arah itu.
Katanya, penubuhan Unit Integriti bukan sekadar syarat atas kertas, sebaliknya perlu disusuli dengan program latihan menyeluruh, khususnya kepada Ahli Majlis PBT yang ramai dalam kalangan lantikan politik.
“Latihan yang diberikan mesti meliputi pemahaman terhadap dasar awam, pemantauan perbelanjaan, peranan Laporan Ketua Audit Negara dan Jawatankuasa Kira-Kira Wang Negara (PAC), serta isu integriti dan tadbir urus.
“Tanpa pendedahan menyeluruh, Ahli Majlis berisiko gagal menjalankan tugas dengan berkesan,” katanya dalam satu kenyataan, hari ini.
Beliau berkata, MCW mengesyorkan beberapa langkah antaranya SPRM menyediakan modul khas latihan integriti kepada semua Ahli Majlis, dengan kerjasama Institut Integriti Malaysia (IIM) dan agensi berkaitan.
Selain itu, katanya, Unit Integriti di PBT juga perlu diberikan kuasa dan sumber mencukupi bagi membolehkan ia bertindak bebas dan efektif.
“Laporan berkala berkaitan ketelusan dan pematuhan integriti juga wajar dibuka untuk semakan awam supaya wujud elemen akauntabiliti.
“Prestasi setiap PBT pula perlu dipantau menerusi satu Indeks Tadbir Urus Baik yang mampu menilai kecekapan pengurusan dan kemampuan menegur kelemahan dalaman,” katanya.
Jais berkata, MCW percaya komitmen politik dan kefahaman mendalam dalam kalangan Ahli Majlis amat diperlukan bagi memastikan reformasi pentadbiran benar-benar terlaksana.
“Kalau tidak, semua usaha ini hanya akan kekal sebagai arahan di atas kertas. Justeru, pendekatan menyeluruh dan pendidikan berterusan adalah kunci bagi menjadikan PBT sebuah institusi yang berkhidmat kepada rakyat,” katanya.
Pada 1 Mei, SPRM memaklumkan semua PBT diwajibkan menubuhkan Unit Integriti selewat-lewatnya pada 31 Ogos sebagai sebahagian daripada usaha menyeluruh memperkukuh integriti pentadbiran.
SPRM menjelaskan sebagai langkah memperkemas struktur pelaporan, semua pegawai penghubung di PBT kini dikehendaki melapor terus kepada Unit Integriti di Pejabat Setiausaha Kerajaan (SUK) negeri dan bukan lagi kepada yang dipertua.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/hari-keputeraan-raja-perlis-ke-82-pm-rakam-ucapan-tahniah/,Hari Keputeraan Raja Perlis ke-82: PM rakam ucapan tahniah,NASIONAL,"17 May 2025, 04:25PM","KUALA LUMPUR: Perdana Menteri, Datuk Seri Anwar Ibrahim merafak sembah ucapan tahniah kepada Raja Perlis sempena ulang tahun keputeraan baginda yang ke-82 hari ini.
Perkara itu dizahirkan menerusi hantaran di laman Facebook rasmi Perdana Menteri hari ini.
Menerusi hantaran itu, Anwar mendoakan agar baginda dikurniakan kesihatan yang baik.
“Merafak sembah dan menjunjung setinggi-tinggi ucapan tahniah sempena Ulang Tahun Keputeraan Ke-82, Duli Yang Maha Mulia Tuanku Syed Sirajuddin Jamalullail, Raja Negeri Perlis.
“Mendoakan ke hadrat Allah Subhanahu Wa Ta’ala semoga Duli Tuanku, Raja Perempuan Perlis dan seluruh Kerabat Diraja sentiasa dilimpahi rahmat dan hidayah-Nya selain terus diberi keafiatan dan kesejahteraan berpanjangan,” katanya menerusi hantaran itu.
Dalam pada itu, Timbalan Perdana Menteri, Datuk Seri Ahmad Zahid Hamidi turut menzahirkan ucapan sama menerusi hantaran di Facebook rasmi beliau hari ini.
“Merafak sembah setinggi-tinggi ucapan tahniah sempena Ulang Tahun Hari Keputeraan Ke-82 Raja Perlis, Duli Yang Maha Mulia Tuanku Syed Sirajuddin Ibni Almarhum Tuanku Syed Putra Jamalullail pada 17 Mei 2025 bersamaan 19 Zulkaedah 1446H.
“Patik berdoa semoga Duli Yang Maha Mulia Tuanku sentiasa dibawah peliharaan rahmat dan perlindungan Allah SWT, selamat sejahtera, dilanjutkan usia dan dikurniakan kesihatan yang baik,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/100-pelajar-peroleh-kelulusan-untuk-lanjutkan-pengajian-ke-universiti-al-azhar/,100 pelajar peroleh kelulusan lanjutkan pengajian ke Universiti Al-Azhar,NASIONAL,"17 May 2025, 04:45PM","KUALA LUMPUR: Majlis Amanah Rakyat (MARA) memperoleh kelulusan daripada Timbalan Perdana Menteri, Datuk Seri Ahmad Zahid Hamidi untuk menghantar seramai 100 pelajar perubatan melanjutkan pengajian ke Universiti Al-Azhar, Mesir.
Pengerusi MARA, Datuk Asyraf Wajdi Dusuki berkata, pengambilan kumpulan pertama akan dilaksanakan tahun ini, dengan keutamaan diberikan kepada pelajar tahfiz Ulul Albab.
“Alhamdulillah, MARA telah mendapat kelulusan Timbalan Perdana Menteri, Datuk Seri Dr Ahmad Zahid Hamidi untuk menghantar 100 pelajar perubatan ke Universiti Al-Azhar, Mesir. Keutamaan diberikan kepada pelajar tahfiz Ulul Albab.
“Insya-Allah, pengambilan kumpulan pertama akan dibuat tahun ini juga, sebagaimana yang dipersetujui dalam rundingan awal saya dengan Presiden Universiti Al-Azhar, (Prof Dr Salamah Abu Daud),” katanya menerusi kenyataan di Facebook.
Terdahulu, dalam satu perkongsian di media sosial bulan lalu, Asyraf Wajdi memaklumkan bahawa beliau bersama delegasi MARA telah mengadakan kunjungan hormat ke atas Presiden Universiti Al-Azhar, Prof Dr Salamah Abu Daud dan Naib Presiden, Dr Mahmoud Siddiq.
Pertemuan itu bertujuan memperkukuh hubungan dua hala antara MARA dan institusi pengajian tinggi terkemuka tersebut.
Dalam lawatan berkenaan, beliau turut mengumumkan bahawa pelajar perubatan tajaan MARA di universiti itu akan menikmati pengurangan yuran pengajian daripada RM150,000 kepada hanya RM85,000 bagi tempoh lima tahun pengajian.
Pengurangan yuran itu adalah hasil rundingan yang telah diadakan bersama pihak universiti kira-kira empat bulan lalu.
Susulan itu, beliau telah mengarahkan MARA untuk segera menyediakan kertas cadangan kepada Ahmad Zahid, yang juga Menteri Kemajuan Desa dan Wilayah, untuk dikemukakan kepada Jemaah Menteri bagi kelulusan lanjut.
Dengan perkembangan ini, katanya, MARA kini dapat kembali menaja pelajar Melayu dan Bumiputera untuk melanjutkan pengajian dalam bidang perubatan dan pergigian di Universiti Al-Azhar.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/aidiladha-tarikh-cerap-anak-bulan-zulhijah-pada-27-mei/,Aidiladha: Tarikh cerap anak bulan Zulhijah pada 27 Mei,NASIONAL,"17 May 2025, 05:26PM","KUALA LUMPUR: Tarikh mencerap anak bulan Zulhijah ditetapkan pada petang Selasa, 27 Mei bersamaan 29 Zulkaedah 1446 Hijrah.
Menurut kenyataan Pejabat Penyimpan Mohor Besar Raja-Raja hari ini, sebanyak 29 lokasi di seluruh negara telah dikenal pasti.
Pengisytiharan tarikh 1 Zulhijah 1446 Hijrah akan dibuat pada malam hari yang sama menerusi siaran langsung di radio dan televisyen.
“Bagi menyempurnakan titah perintah Seri Paduka Baginda Yang di-Pertuan Agong, setelah diperkenankan oleh Duli-Duli Yang Maha Mulia Raja-Raja, Penyimpan Mohor Besar Raja-Raja mengisytiharkan bahawa tarikh bagi melihat anak bulan Zulhijah ialah pada petang Selasa, 27 Mei 2025 bersamaan 29 Zulkaedah 1446H,” menurut kenyataan itu.
Kaedah penetapan awal Zulhijah adalah berdasarkan kaedah Rukyah dan Hisab, sebagaimana dipersetujui Majlis Raja-Raja.
Lokasi cerapan yang dikenal pasti ialah Baitul Hilal Bangunan Sultan Ismail, Pontian, Johor; Kompleks Falak Al-Khawarizmi, Kampung Balik Batu, Tanjung Bidara, Melaka; Kompleks Baitul Hilal Telok Kemang, Negeri Sembilan; Bukit Melawati, Kuala Selangor; Bukit Jugra, Banting; Balai Cerap Selangor, Sabak Bernam; Pantai Pasir Panjang, Manjong, Perak; dan Pusat Falak Sheikh Tahir, Pantai Aceh, Pulau Pinang.
Lokasi di Kedah ialah Kampung Pulau Sayak, Kuala Muda; Pemandangan Indah, Pulau Langkawi; serta Menara Alor Setar, Alor Setar; manakala di Terengganu Bukit Besar, Kuala Terengganu; Bukit Geliga, Kemaman; Pulau Perhentian, Besut; dan Balai Cerap KUSZA, Setiu.
Di Kelantan, Bukit Peraksi, Pasir Puteh; Bukit Kampung Tembeling, Kuala Krai; dan Menara Bangunan SEDC, Kota Bharu; manakala di Sarawak ialah Pusat Falak, Miri; Teluk Bandung, Kuching; dan Pusat Falak Bintulu.
Sementara lokasi di Sabah ialah Balai Cerap Al-Biruni, Putatan; manakala Pahang di Bukit Tanjong Batu, Nenasi; Gunung Brinchang, Cameron Highlands dan Menara Kuantan 188.
Lokasi lain ialah Menara Universiti Malaysia Sabah di Kampus Antarabangsa Labuan; Menara Kuala Lumpur; Pusat Konvensyen Antarabangsa Putrajaya; dan Menara Pandang Masjid Al-Hussain, Kuala Perlis.
Zulhijah merupakan bulan terakhir dalam kalendar Hijrah yang signifikan kepada umat Islam kerana ia menandakan pelaksanaan ibadah Haji serta sambutan Aidiladha pada 10 Zulhijah.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pelajar-unisza-diarah-tangguh-aktiviti-air/,Pelajar UniSZA diarah tangguh aktiviti air,NASIONAL,"17 May 2025, 05:33PM","KUALA NERUS: Semua pelajar Universiti Sultan Zainal Abidin (UniSZA) diarah menangguhkan sebarang aktiviti air, termasuk rekreasi di sungai, pantai, air terjun dan kawasan seumpamanya buat sementara waktu.
Naib Canselor UniSZA, Prof Datuk Dr Fadzli Adam, berkata pihak universiti amat dukacita atas insiden dua pelajarnya ditemui lemas di kawasan air terjun dalam dua kejadian berasingan minggu ini.
Katanya, kejadian tragis berkenaan sangat menyentuh hati seluruh warga universiti itu dan UniSZA sedang memberi kerjasama penuh kepada pihak berkuasa dalam siasatan berhubung insiden terbabit.
Beliau berkata, bantuan kaunseling turut disediakan kepada rakan dan ahli keluarga mangsa.
“Sehubungan itu, pihak pengurusan universiti mengambil langkah berjaga-jaga dengan mengeluarkan arahan rasmi agar semua pelajar menangguhkan sebarang aktiviti air.
“Ia termasuk rekreasi di sungai, pantai, air terjun dan kawasan seumpamanya, buat sementara waktu hingga satu makluman lanjut dikeluarkan oleh pihak universiti,” katanya.
Fadzli berkata, langkah itu diambil demi keselamatan dan kesejahteraan pelajar serta warga kampus secara keseluruhan.
Malah, katanya, UniSZA akan mempergiat usaha memperkukuhkan kesedaran keselamatan dalam kalangan pelajar serta kakitangan, termasuk dengan mengadakan sesi taklimat dan bengkel berkaitan pengurusan risiko ketika menjalani aktiviti luar kampus.
Media sebelum ini melaporkan dua pelajar UniSZA ditemui lemas dalam kejadian berasingan masing-masing di Hutan Lipur Lata Changkah pada Isnin lalu dan Hutan Lipur Lata Payung, semalam.
Dalam kejadian semalam, Abed Mifzal Azman, 22, ditemui lemas selepas dilaporkan hilang akibat dihanyutkan kepala air ketika berkelah bersama enam rakan di Hutan Lipur Lata Payung.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pm-tegaskan-lawatan-ke-rusia-tak-bererti-malaysia-berpihak-mana-mana-blok-kuasa/,PM tegaskan lawatan ke Rusia tak bererti Malaysia berpihak mana-mana blok kuasa,NASIONAL,"17 May 2025, 05:45PM","KUALA LUMPUR: Datuk Seri Anwar Ibrahim menegaskan walaupun beliau mengadakan lawatan rasmi ke Rusia, ia tidak bererti Malaysia berpihak kepada mana-mana blok kuasa.
Perdana Menteri sebaliknya berkata, hubungan dengan Russia tidak menjejaskan persahabatan Malaysia dengan Amerika Syarikat (AS), China atau mana-mana rakan dagang lain.
Malaysia berhak menentukan hala tuju secara bebas dan berprinsip demi kepentingan rakyat negara ini.
“Alhamdulillah, delegasi Malaysia membawa pulang pengalaman yang amat berharga dari Russia, sama ada dalam memperkukuh hubungan dua hala dan merintis kerjasama baharu mahupun penghayatan sejarah, kekayaan budaya serta semangat ketahanan rakyatnya.
“Penghargaan tertinggi atas layanan luar biasa dan persahabatan yang dihulurkan,” katanya melalui kenyataan di Facebook, hari ini.
Perdana Menteri mengadakan lawatan rasmi ke Russia dari Selasa hingga semalam dan mengadakan pertemuan peringkat tertinggi bersama Presiden Vladimir Putin dan Perdana Menteri Mikhail Mishustin.
Perbincangan mereka merangkumi pelbagai aspek kerjasama dua hala, termasuk perdagangan, pelaburan, tenaga, pendidikan, teknologi aeroangkasa dan agri-komoditi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-kpn-isteri-lawat-waris-dan-mangsa-di-teluk-intan/,"Nahas FRU: KPN, isteri lawat waris dan mangsa di Teluk Intan",NASIONAL,"17 May 2025, 10:02AM","KUALA LUMPUR: Prihatin dengan nasib anggota yang terbabit kemalangan tragis Pasukan Simpanan Persekutuan (FRU) baru-baru ini, Ketua Polis Negara (KPN) meluangkan masa menziarahi waris dan mangsa nahas itu.
Menurut kenyataan Polis Diraja Malaysia (PDRM), Tan Sri Razarudin Husain bersama isteri yang juga Pengerusi Persatuan Keluarga Polis (PERKEP), Puan Sri Zainah Othman mengadakan lawatan kebajikan itu semalam.
“Mereka mengunjungi balu kepada Allahyarham Lans Koperal Damarrulan Abdul Latif iaitu Haswati Rosdi sebelum meneruskan lawatan ke kediaman Koperal Nizam Tarmizi yang sudah dibenarkan pulang ke rumah selepas menerima rawatan di hospital pada Rabu lalu.
“Razarudin dan isteri kemudian menziarahi Helen Tracy Walter iaitu balu kepada mendiang Sarjan Perumal Sugunathan di kediamannya di Bandar Lahat Mines, Ipoh,” kata kenyataan itu di Facebook rasminya hari ini.
Razarudin dan isteri turut mengadakan lawatan kebajikan ke atas keluarga mendiang Koperal Nurit Pandak di Taman Diawan, Kampar.
“Beliau dan isteri menitipkan doa selain menyuntik kata-kata semangat buat waris serta ahli keluarga supaya cekal menghadapi ujian di samping menyampaikan sedikit sumbangan bagi meringankan beban mereka,” menurut kenyataan itu lagi.
Lawatan berkenaan turut dihadiri Komander PSP, Senior Asisten Komisioner Rosli Md Yusof; Ketua Polis Daerah Ipoh, Asisten Komisioner Abang Zainal Abidin Abang Ahmad; Ketua Polis Daerah Kampar, Superintenden Mohamad Nazri Daus dan Timbalan Pegawai Pemerintah PSP Unit 5, Deputi Superintendan Muhamad Amin Mat Yassin.
Pada Selasa lalu, sebuah trak FRU yang membawa 18 anggota dari Unit 5 Sungai Senam terbabit dalam kemalangan dengan lori membawa batu kira-kira 8.50 pagi.
Lapan anggota meninggal dunia di tempat kejadian, manakala seorang lagi meninggal dunia ketika menerima rawatan di Hospital Teluk Intan dan sembilan yang lain mengalami kecederaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemilihan-tidak-hanya-untuk-pru-tetapi-kelangsungan-parti-10-20-tahun-akan-datang/,"Pemilihan tidak hanya untuk PRU, tetapi kelangsungan parti 10-20 tahun akan datang",NASIONAL,"17 May 2025, 10:29AM","KUANTAN: Naib Presiden Parti Keadilan Rakyat (PKR), Nurul Izzah Anwar berkata, agenda pemilihan pimpinan pusat bukan sekadar berkisar mengenai pilihan raya umum (PRU) akan datang, tetapi untuk memastikan kewujudan parti berterusan.
Justeru, beliau selaku calon bagi jawatan Timbalan Presiden berkata, PKR perlu menghadapi cabaran dalam mengekalkan momentum parti bagi tempoh antara 10 hingga 20 tahun akan datang.
“Bagaimana dalam semua perancangan kita, parti ini harus dilihat mampu terus hidup, mampu lebih kukuh menerusi pimpinan yang kita pilih lebih-lebih lagi di negeri-negeri kita tidak menggunakan kekuatan dan membina akar umbi yang berimpak.
“Dalam pimpinan, kalau berhadapan bukan soal nak hidup selepas PRU akan datang, tetapi kita juga nak cari jalan nak hidup 10 dan 20 tahun akan datang.
“Saya sangat bimbang sebenarnya, saya nampak trend kalau parti kongres di India mereka mula kekalahan negeri pada 2003, dalam 20 tahun mereka hilang kerajaan pusat,” katanya berucap pada program Temu Rapat Akar Umbi: Bersama Membina Parti Kita semalam.
Turut hadir, Naib Presiden PKR merangkap Menteri Besar Selangor, Datuk Seri Amirudin Shari dan Ketua Wanita PKR, Fadhlina Sidek.
Nurul Izzah akan bertanding menentang Timbalan Presiden PKR, Datuk Seri Rafizi Ramli untuk jawatan nombor dua parti berkenaan.
Dalam pada itu, beliau berkata, PKR perlu melakukan rombakan perbincangan dengan parti komponen lain jika mahu mengukuhkan parti berkenaan.
Pada masa sama, katanya, desakan parti juga harus bertambah kerana pernah kehilangan momentum seperti masa dahulu.
“Saya tidak mahu kita menjadi parti minoriti,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/berlabuh-tanpa-kebenaran-kapal-kontena-ditahan/,"Berlabuh tanpa kebenaran, kapal kontena ditahan",NASIONAL,"17 May 2025, 10:49AM","Oleh: Ridhwan Rusydi Azri Roslan
PELABUHAN KLANG: Agensi Penguatkuasaan Maritim Malaysia (Maritim Malaysia) Selangor telah menahan sebuah kapal kontena kerana berlabuh tanpa kebenaran di kedudukan kira-kira 22.5 batu nautika barat daya Sekinchan, kira-kira jam 1.20 petang semalam.
Pengarah Maritim Selangor, Kapten Maritim Abdul Muhaimin Muhammad Salleh berkata, penahanan kapal tersebut adalah hasil maklumat daripada Area Control Centre (ACC) SWASLA Klang yang mengesan kedudukan kapal mencurigakan itu sekitar jam 9.20 pagi.
Katanya, semakan dengan pihak Jabatan Laut Wilayah Tengah (JLWT) mendapati kapal kontena berkenaan tidak memohon kebenaran untuk bersauh.
“Pemeriksaan awal mendapati kapal tersebut yang berdaftar di negara Liberia dikendalikan seorang kapten berusia 44 tahun warga Rusia bersama 23 kru pelbagai warganegara berumur lingkungan 32 hingga 50 tahun.
“Kesemua mereka mempunyai dokumen pengenalan diri yang lengkap,” katanya menerusi satu kenyataan.
Beliau turut memaklumkan bahawa pemeriksaan lanjut mendapati kapten kapal gagal mengemukakan sebarang dokumen kebenaran untuk bersauh, dan kapal tersebut telah melakukan kesalahan di bawah Ordinan Perkapalan Saudagar (MSO 1952).
Perintah penahanan ke atas kapal tersebut telah dikeluarkan, manakala kapten kapal bersama seorang pegawai (jurutera kedua) telah dibawa ke Ibu Pejabat Maritim Negeri Selangor untuk siasatan lanjut.
“Sabit kesalahan boleh dikenakan denda tidak melebihi RM100 ribu atau penjara dua tahun atau kedua-duanya sekali,” jelasnya lagi."
https://www.buletintv3.my/nasional/dua-maut-akibat-kemalangan-tiga-kenderaan/,Dua maut akibat kemalangan tiga kenderaan,NASIONAL,"17 May 2025, 11:13AM","Oleh: Fazli Ahmad
ROMPIN: Dua maut dalam kemalangan membabitkan tiga kenderaan di Jalan Kuantan–Johor Bahru, Kuala Rompin, dekat sini, kira-kira jam 3 pagi tadi.
Ketua Polis Daerah Rompin, Superintendan Sharif Shai Sharif Mondoi, berkata kemalangan itu membabitkan sebuah kereta jenis Perodua Myvi, sebuah basikal, dan sebuah motosikal.
Menurutnya, mangsa yang maut ialah pemandu kereta, Mohamad Shahrul Hazim Mohd Sharif, 28, dan penunggang basikal, Azraie Abdul Azim, 22.
Katanya, ketika kejadian, kereta terbabit dalam perjalanan dari arah Johor Bahru menuju ke Kuantan.
“Siasatan mendapati kereta itu merempuh basikal yang melintas dari kiri ke kanan jalan secara tiba-tiba dan terbabas ke dalam tali air.
“Ketika itu, sebuah motosikal yang ditunggangi seorang wanita berusia 36 tahun yang melalui lokasi kejadian turut terkena serpihan komponen kereta dan menyebabkan dia terjatuh di atas jalan.
“Akibat kemalangan itu, pemandu kereta dan penunggang basikal maut di tempat kejadian, manakala penunggang motosikal cedera ringan,” katanya menerusi kenyataan media.
Mayat mangsa dihantar ke Hospital Rompin untuk dibedah siasat.
Kes disiasat mengikut Seksyen 41(1) Akta Pengangkutan Jalan 1987 kerana memandu secara cuai dan menyebabkan kemalangan maut.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dua-warga-singapura-ditemui-maut/,Dua warga Singapura ditemui maut,NASIONAL,"17 May 2025, 11:15AM","KUALA LUMPUR: Dua warga Singapura ditemui maut di sebuah inap desa di Taman Taynton View, Cheras di sini, semalam.
Mangsa, seorang lelaki berusia 43 tahun dan wanita berusia 33 tahun ditemui pekerja inap desa berkenaan sebelum kejadian itu dilaporkan kepada pihak berkuasa pada 12.53 tengah hari.
Ketua Polis Daerah Cheras, Asisten Komisioner Aidil Bolhassan berkata, pekerja inap desa itu memaklumkan dia mendapati pintu hadapan masih berkunci dan kasut mangsa masih ada ketika tiba di premis itu pada 11.15 pagi.
Menurutnya, pekerja wanita itu kemudian mengetuk pintu namun tiada jawapan sebelum menghubungi pengurus inap desa berkenaan yang mengarahnya membuka pintu dengan kunci pendua.
“Pekerja itu kemudian mendapati penghawa dingin, kipas siling dan televisyen masih terpasang apabila masuk ke dalam rumah.
“Pekerja itu mengetuk pintu bilik namun tiada jawapan dan cuba membukanya tetapi tidak boleh sebelum membuka tingkap bilik dan melihat dua individu itu di atas katil tidak sedarkan diri serta bilik juga berbau busuk,” katanya dalam kenyataan, hari ini.
Katanya, berdasarkan keterangan pengurus inap desa itu, dia cuba menghubungi individu itu apabila pekerja memaklumkan lelaki dan wanita itu belum keluar dari inap desa berkenaan, namun gagal.
“Hasil pemeriksaan lanjut mendapati tiada sebarang kecederaan di bahagian badan individu terbabit dan tiada sebarang unsur jenayah.
“Individu itu masih lengkap berpakaian dan kedua-dua mayat juga mula mereput,” katanya.
Aidil berkata, pemeriksaan lanjut di lokasi mendapati penghawa dingin dibalut dengan plastik sampah dan tingkap ditutup dengan plastik sampah dan ditampal dengan pita pelekat.
“Pemeriksaan juga mendapati ada dadah disyaki ketamin di dalam bekas piring dalam bilik berkenaan.
“Inap desa berkenaan juga tiada kamera litar tertutup (CCTV),” katanya.
Katanya, kematian kedua-dua individu itu disahkan oleh Penolong Pegawai Perubatan dari Hospital Canselor Tunku Muhriz (HCTM) dan mayat dihantar ke unit Forensik HCTM untuk bedah siasat.
Menurutnya, hubungan kedua-dua individu itu belum dapat dipastikan."
https://www.buletintv3.my/nasional/rugi-lebih-rm700000-diperdaya-sindiket-pelaburan-saham-dalam-talian/,"Rugi lebih RM700,000 diperdaya sindiket pelaburan saham dalam talian",NASIONAL,"17 May 2025, 12:08PM","JOHOR BAHRU: Peniaga mengalami kerugian lebih RM700,000 selepas terpedaya dengan sindiket pelaburan saham dalam talian yang menjanjikan pulangan lumayan.
Timbalan Ketua Polis Daerah Seri Alam, Superintendan Victor Genason berkata, pihak polis menerima aduan daripada mangsa berusia 58 tahun, semalam.
“Pengadu mendakwa menjadi mangsa penipuan apabila mengalami kerugian selepas terpedaya dengan tawaran pelaburan saham yang menjanjikan keuntungan berganda menerusi Facebook.
“Kejadian bermula pada 25 Mac lalu apabila mangsa melihat iklan di Facebook menawarkan pelaburan yang menjanjikan keuntungan tinggi sebanyak 50 peratus dalam tempoh tiga bulan,” katanya dalam kenyataan, hari ini.
Menurutnya, mangsa kemudian melakukan 15 transaksi ke empat akaun bank yang berbeza bermula 25 Mac lalu hingga 9 Mei lalu dengan jumlah keseluruhan RM730,500.
Katanya, mangsa mendakwa dia turut diminta untuk membuat bayaran tambahan bagi mengeluarkan hasil keuntungan pelaburan.
“Mangsa menyedari dirinya ditipu apabila usaha untuk mendapatkan semula wang pelaburan gagal, kecuali hanya mendapat pulangan sebanyak RM9,700 sahaja.
“Siasatan awal mendapati tiga daripada empat akaun bank yang terbabit mempunyai keseluruhan 20 rekod laporan polis membabitkan kes penipuan pelaburan,” katanya.
Kes berkenaan disiasat mengikut Seksyen 420 Kanun Keseksaan."
https://www.buletintv3.my/nasional/polis-kesan-lelaki-bawa-anjing-di-restoran-mamak/,Polis kesan lelaki bawa anjing di restoran mamak,NASIONAL,"17 May 2025, 12:11PM","SEGAMAT: Polis sedang mengesan seorang lelaki yang tular membawa anjing peliharaannya ketika minum di sebuah restoran nasi kandar di Segamat baru di sini.
Menerusi video itu, lelaki dipercayai berusia 20-an itu dilihat meletak anjing peliharaannya di atas bangku sebelum pekerja premis terbabit tampil membuat laporan polis.
Ketua Polis Daerah Segamat, Superintendan Ahmad Zamry Marinsah berkata, polis mengesan video itu semalam selepas tular di media sosial.
Beliau berkata, siasatan awal mendapati kejadian itu berlaku kira-kira jam 12 tengah hari di sebuah restoran nasi kandar pada Ahad lalu.
“Dalam video yang tular itu, seorang individu dilihat membawa seekor anjing peliharaan ketika minum.
“Susulan itu, pekerja premis terbabit tampil ke Ibu Pejabat Polis Daerah (IPD) Segamat bagi memberi keterangan.
“Pekerja berkenaan juga memaklumkan kerusi yang diduduki anjing sudah dibuang selepas perkara itu dimaklumkan kepada majikan,” katanya ketika dihubungi.
Ahmad Zamry berkata, usaha mengesan lelaki berkenaan sedang giat dijalankan dan siasatan lanjut kes itu turut membabitkan Majlis Perbandaran Segamat mengikut Akta Kerajaan Tempatan 1970.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/71-buah-sekolah-diberi-kebenaran-laksana-pdpr/,71 buah sekolah diberi kebenaran laksana PdPR,NASIONAL,"17 May 2025, 12:36PM","KUALA LUMPUR: Sebanyak 71 buah sekolah di Kuala Lumpur dan Selangor diberikan kebenaran untuk melaksanakan Pengajaran dan Pembelajaran di Rumah (PdPR) pada 26 hingga 28 Mei 2025.
Kementerian Pendidikan (KPM) menerusi kenyataan memaklumkan, langkah ini diambil bersempena penganjuran Sidang Kemuncak ASEAN Ke-46 yang dijadualkan berlangsung pada tarikh tersebut, melibatkan penutupan jalan dan pelaksanaan kawalan keselamatan di beberapa lokasi strategik.
Pelaksanaan PdPR ini bertujuan memastikan kelangsungan pembelajaran murid tidak terjejas walaupun sekolah terlibat tidak dapat beroperasi seperti biasa.
“Ia juga mengambil kira keperluan keselamatan dan kelancaran lalu lintas sepanjang tempoh sidang berlangsung,” menurut kenyataan itu.
Justeru, ibu bapa, penjaga, murid, guru serta warga sekolah yang terlibat dinasihatkan untuk merujuk saluran rasmi sekolah masing-masing bagi mendapatkan maklumat lanjut berkaitan pelaksanaan PdPR ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-koperal-syed-isfan-sudah-sedar-namun-belum-stabil/,"Nahas FRU: Koperal Syed Isfan sudah sedar, namun belum stabil",NASIONAL,"17 May 2025, 12:39PM","TELUK INTAN: Koperal Syed Isfan Syed Mohammad yang sedang menerima rawatan di Hospital Raja Permaisuri Bainun (HRPB), di Ipoh susulan kemalangan yang mengorbankan sembilan anggota Unit Simpanan Persekutuan (FRU) Selasa lalu sudah sedar, namun keadaannya belum stabil.
Pengarah Jabatan Kesihatan Perak, Dr Feisul Idzwan Mustapha, berkata anggota berusia 32 tahun itu menunjukkan perkembangan baik walaupun mengalami kecederaan parah.
“Pesakit mengalami pelbagai kecederaan, termasuk kerosakan pada paru-paru dan diafragma, selain kecederaan pada hati, limpa, dan kemungkinan besar pada buah pinggang dan pundi kencing.
“Selain itu, pesakit juga mengalami pelbagai patah tulang, termasuk tulang rusuk, kaki dan pinggul.
“Ketika pesakit dimasukkan ke HRPB, dia sudah menjalani tiga pembedahan awal dan kami menjangka perlu menjalani pelbagai prosedur lain,” katanya pada sidang media di Hospital Teluk Intan di sini hari ini.
Selasa lalu, sebuah trak FRU yang membawa 18 anggota dari Unit 5 Sungai Senam bertembung dengan sebuah lori yang membawa muatan batu kira-kira 8.50 pagi.
Lapan pegawai meninggal dunia di tempat kejadian dan seorang lagi meninggal dunia ketika menerima rawatan di Hospital Teluk Intan, manakala sembilan yang lain cedera.
Kenderaan FRU itu sedang dalam perjalanan pulang ke Ipoh selepas selesai bertugas untuk perayaan Chitrapournami.
Dr Feisul berkata, beliau berpeluang melawat anggota berkenaan semalam dan doktor pakar yang merawatnya melaporkan dia menunjukkan tanda memberangsangkan.
“Walaupun keadaannya masih serius, anggota terbabit menunjukkan perkembangan yang baik dan mula sedar,” katanya.
Beliau berkata, tiga pesakit sudah dibenarkan keluar dari wad, yang mana pesakit pertama dibenarkan keluar pada hari kejadian, pesakit kedua dibenarkan keluar pada Rabu, dan pesakit yang terbaru dibenarkan keluar semalam.
Beliau berkata, enam individu masih menerima rawatan, iaitu lima di Hospital Teluk Intan dan seorang di HRPB.
“Daripada lima pesakit yang masih berada di Hospital Teluk Intan, empat kini berada di unit rawatan rapi (ICU), manakala seorang berada di wad pembedahan.
“Pesakit yang berada di wad pembedahan menunjukkan perkembangan yang baik dan mungkin akan dibenarkan keluar tidak lama lagi,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/saferideboss-salur-informasi-keselamatan-jalan-raya-kepada-penunggang-motosikal/,‘Saferideboss’ salur informasi keselamatan jalan raya kepada penunggang motosikal,NASIONAL,"17 May 2025, 01:07PM","Oleh: Nurul Amalina Zainudin
KUALA LUMPUR: Seramai 18 hingga 20 orang dilaporkan maut dalam kemalangan jalan raya setiap hari, dengan 60 peratus daripadanya melibatkan penunggang motosikal.
Pelbagai usaha dipergiat bagi menangani permasalahan ini, antaranya menerusi kempen-kempen kesedaran keselamatan jalan raya.
Kelab Media Prima, antara yang tampil dengan inisiatif ‘Saferideboss’ dalam memperluas kesedaran keselamatan jalan raya bagi penunggang-penunggang motosikal.
Pengerusinya, Khairuzzaman Mohd berkata menerusi program ini, perkongsian daripada pihak penguat kuasa dapat menjadi saluran informasi kepada kumpulan-kumpulan kecil penunggang.
“Desakan supaya program dibuat lagi untuk mendapatkan lesen, meningkatkan gred lesen dan juga ilmu-ilmu, contohnya soalan-soalan tentang laluan di lorong kecemasan, perkara-perkara itu yang kita mungkin tak tahu, aktiviti yang kita buat hari ini daripada masa ke masa meningkatkan ilmu kepada semua peserta,” katanya selepas kempen ‘Saferideboss’ yang berlangsung di Balai Berita Bangsar, hari ini.
Sayang Shazwani Abdul Rahman, 48, yang berpengalaman menunggang motosikal berkuasa tinggi sejak 30 tahun lalu turut berkongsi keterujaan menyertai program ini kerana ilmu-ilmu baharu yang diperoleh.
“Ilmu yang sebenarnya dah tahu sebab kita rider kan, tapi ditambah lagi mana yang kita tak tahu jadi tahu, contohnya macam laluan kecemasan tu sepatutnya motosikal tak digalakkan lalu sebab boleh mendatangkan kemalangan,” katanya.
Kempen yang disertai 50 ahli kelab motosikal dan 50 petugas Media Prima itu bermatlamat memberi lebih pemahaman kepada pemilik dan peminat motosikal tentang undang-undang jalan raya.
Ini kerana punca utama kepada kemalangan jalan raya melibatkan motosikal adalah sikap penunggang di mana ia menyumbang kepada 90 peratus.
“Punca kemalangan ini dia pergi kepada penunggang, penunggang tak berhati-hati, bukan masalah motosikal ataupun bukan masalah jalan raya, masalah penunggang itu dia dah tahu hujan, dia bawa laju juga, dah tahu selekoh di hadapan, dia bawa laju juga, dah tahu ada simpang di hadapan, dia tak perlahankan kenderaan motosikal, itulah punca yang utama sekali.
“Penunggang mesti bersikap lebih proaktif dengan kemalangan jalan raya. Tangani daripada awal sebelum sampai simpang dia kena perlahankan dulu, tengok persekitaran tengok belakang dan sebagainya,” kongsi pempengaruh Jabatan Pengangkutan Jalan (JPJ), Nazeman Talib.
Penganjuran memasuki tahun ketiga ini diharap dapat diteruskan dan turut diharap menjadi contoh kepada syarikat swasta lain sebagai salah satu inisiatif dalam menjaga kebajikan dan keselamatan pekerja.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-pemandu-lori-batu-ditempatkan-di-lokap-gagal-bayar-jaminan-polis/,"Nahas FRU: Pemandu lori batu ditempatkan di lokap, gagal bayar jaminan – Polis",NASIONAL,"16 May 2025, 07:43PM","KUALA LUMPUR: Pemandu lori muatan batu yang terlibat dalam nahas mengorbankan sembilan anggota Pasukan Simpanan Persekutuan (FRU) di Jalan Sungai Manik, Teluk Intan, Selasa lalu, ditempatkan di lokap selepas gagal membayar wang jaminan berjumlah RM6,000 yang ditetapkan Mahkamah Majistret.
Ketua Polis Daerah Hilir Perak, Asisten Komisioner Dr Bakri Zainal Abidin berkata, tertuduh, Rudi Zulkarnain Mat Radi, 45, akan ditempatkan di lokap Ibu Pejabat Polis Daerah (IPD) Hilir Perak sebelum dipindahkan untuk reman penjara sekiranya jaminan yang ditawarkan tidak diperoleh.
“Tertuduh dihantar ke lokap IPD Hilir Perak, sementara menunggu proses jaminan oleh keluarga atau majikan tertuduh.
“Sehingga kini, tertuduh belum menjelaskan wang jaminan. Dia ada memberitahu bahawa majikan akan membantu bayar, tapi setakat ini belum lagi.
“Sekiranya jaminan tidak diperoleh, tertuduh akan dihantar untuk reman penjara sehingga kes disebut semula pada 17 Jun,” katanya ketika dihubungi Buletin TV3.
Terdahulu, Hakim Mahkamah Sesyen, Norhamizah Shaiffuddin membenarkan tertuduh diikat jamin sebanyak RM6,000 bagi kesemua pertuduhan.
Norhamizah juga membenarkan permohonan syarat tambahan oleh pihak pendakwaan untuk lesen memandu tertuduh digantung sehingga kes selesai selain melapor diri di balai polis setiap minggu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pelajar-unisza-dikhuatiri-lemas-dihanyutkan-kepala-air/,Pelajar UniSZA dikhuatiri lemas dihanyutkan kepala air,NASIONAL,"16 May 2025, 08:20PM","Oleh: Mohd Ishak Abdillah Ngah
SETIU: Seorang pelajar Universiti Sultan Zainal Abidin (UniSZA) dikhuatiri lemas selepas dihanyutkan kepala air di Hutan Lipur Lata Payung, di sini, petang tadi.
Mangsa dikenali sebagai Abed Mifzal Azman, 22 tahun dilaporkan mandi bersama enam lagi rakannya.
Ketika sedang mandi, dilaporkan berlaku fenomena kepala air kira-kira jam 5 petang tadi.
Enam rakan mangsa berjaya menyelamatkan diri, manakala mangsa dilaporkan gagal diselamatkan rakannya sebelum dihanyutkan arus deras.
Jabatan Bomba dan Penyelamat Malaysia (JBPM) Setiu menerima laporan berhubung kejadian itu pada jam 5.17 petang tadi.
Anggota penyelamat tiba di lokasi kejadian kira-kira jam 5.58 petang dan usaha mencari dan menyelamat mangsa sedang giat dijalankan.
Berita selanjutnya menyusul.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nelayan-maut-dipanah-petir-selepas-memukat-udang/,Nelayan maut dipanah petir selepas memukat udang,NASIONAL,"16 May 2025, 08:43PM","KANGAR: Seorang nelayan maut selepas dipanah petir ketika dalam perjalanan pulang dari memukat udang di perairan Perlis, di Kuala Sungai Padang, Simpang Empat, malam tadi.
Dalam kejadian jam 9.50 malam itu, mangsa, Muhamad Faiez Othman, 28, dari Kuala Sanglang, meninggal dunia dalam bot nelayan yang dinaikinya bersama seorang lagi rakannya yang juga awak bot tersebut.
Timbalan Ketua Polis Daerah Kangar, Superintendan Baeyah Abdul Wahab berkata, mangsa sebelum itu keluar untuk memukat udang di sekitar pesisiran pantai Kuala Sungai Padang sekitar jam 7 malam bersama rakannya.
“Mangsa dan rakannya keluar menaiki bot dari Jeti Lembaga Kemajuan Ikan Malaysia (LKIM) Kuala Sanglang, namun sekitar jam 9.50 malam cuaca hujan beserta kilat di kawasan mereka memukat udang.
“Mangsa kemudian mengambil keputusan untuk pulang semula ke Jeti LKIM Kuala Sanglang dan dalam perjalanan pulang itu, tiba-tiba kilat menyambar di sekitar kawasan bot yang menyebabkan mangsa rebah terlentang,” katanya dalam satu kenyataan kepada media hari ini.
Katanya, rakan mangsa terus bertindak menutup enjin bot sebelum mendekati mangsa yang didapati terbaring dan tidak bergerak.
“Rakan mangsa kemudian memanggil nelayan lain yang berada di sekitar kawasan itu sebelum menghubungi abang kepada mangsa yang berada di daratan untuk meminta bantuan.
“Nelayan lain kemudian membantu membawa mangsa ke jeti LKIM sebelum sebuah ambulans tiba dari Klinik Kesihatan Kuala Sanglang membawa mangsa ke Jabatan Kecemasan Hospital Tuanku Fauziah (HTF) Kangar,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sistem-huawei-trusense-transformasikan-peranti-boleh-guna-kesihatan/,Sistem HUAWEI TruSense transformasikan peranti boleh guna kesihatan,NASIONAL,"16 May 2025, 09:00PM","Oleh: Mas Zharif Zhafri Aziz Desa
SHENZHEN: HUAWEI bukan sekadar memenuhi permintaan pasaran, malah memacu inovasi dalam pembangunan peranti boleh guna berteraskan kesihatan digital dan lebih mod kecergasan.
Melalui teknologi HUAWEI TruSense, ia menawarkan pemantauan kesihatan dan kecergasan yang lebih tepat, menyeluruh dan boleh dipercayai, sekaligus memperkukuh kedudukannya sebagai peneraju industri.
Siri HUAWEI WATCH FIT 4 dan WATCH 5 yang dilancarkan secara global di Berlin, Jerman pada semalam menawarkan pelbagai ciri menarik pada peranti berkenaan untuk pengguna.
Antaranya HUAWEI WATCH FIT 4 Pro menyokong lebih 100 mod senaman, dilengkapi ciri pemantauan kesihatan menyeluruh seperti Elektrokardiogram (ECG), kadar degupan jantung, SpO2, kitaran haid wanita dan lain-lain.
Manakala HUAWEI WATCH 5 merupakan jam tangan pintar pertama dunia dengan teknologi inovatif Multi-Sensing X-TAP, yang mampu mengesan kesihatan dari pergelangan tangan hingga hujung jari dalam masa 60 saat.
Ia juga dilengkapi dengan sistem canggih – HUAWEI TruSense yang menjadi teras kepada pemantauan kesihatan dan kecergasan generasi baharu.
Sistem itu mampu mengukur lebih daripada 60 indikator kesihatan dan kecergasan, meliputi enam sistem utama tubuh manusia, selain turut memperkenalkan komponen kesejahteraan emosi.
“Saya percaya bahawa dalam pembangunan TruSense pada masa hadapan, bersama-sama dengan institusi profesional.
“Kami akan terus memperkukuhkan keupayaan pengesanan, pemantauan, dan keupayaan teragihnya untuk membantu mengenal pasti lebih banyak penunjuk risiko kesihatan.” kata Rico Zhang, Presiden Barisan Produk Peranti Boleh Pakai Pintar & Kesihatan HUAWEI.
Sistem itu turut diuji secara menyeluruh ke atas peranti boleh guna di Makmal Kesihatan HUAWEI, yang dilengkapi pelbagai kemudahan canggih serta simulasi dunia sebenar.
Daripada aktiviti sukan seperti berlari, renang dan golf, lebih 100 jenis sukan diuji untuk menilai keupayaan sistem berkenaan supaya pengguna dapat manfaat sepenuhnya.
Tujuan utama adalah untuk memastikan bahawa data kesihatan yang direkodkan bukan sahaja tepat, malah boleh digunakan secara praktikal sama ada untuk penilaian kesihatan harian, perancangan latihan sukan, atau pemantauan pemulihan fizikal.
Berbilion dolar Amerika dilaburkan setiap tahun hanya untuk penyelidikan dan pembangunan (R&D).
Ia membuktikan kesungguhan HUAWEI dalam meneroka inovasi demi menambah baik kehidupan seharian manusia.
Banyak siri peranti boleh guna HUAWEI yang terdiri dari harga yang berpatutan sehingga premium bagi memenuhi kehendak pengguna yang pengguna yang mementingkan gaya hidup kesihatan dan kecergasan yang pintar.
Nantikan maklumat lanjut secara rasmi mengenai siri HUAWEI WATCH FIT 4 dan HUAWEI WATCH 5 pada 22 Mei ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kanak-kanak-4-tahun-maut-terperangkap-semasa-kebakaran/,Kanak-kanak 4 tahun maut terperangkap semasa kebakaran,NASIONAL,"16 May 2025, 09:23PM","MELAKA: Seorang kanak-kanak lelaki maut selepas terperangkap dalam kebakaran di sebuah unit Projek Perumahan Rakyat (PPR) Paya Rumput, Krubong, petang tadi.
Dalam kejadian kira-kira jam 2.20 petang itu, mangsa yang berusia empat tahun ditemukan dalam keadaan tidak sedarkan diri di sebuah bilik tidur sebelum disahkan meninggal dunia di tempat kejadian.
Penolong Pengarah Bahagian Operasi Jabatan Bomba dan Penyelamat Malaysia (JBPM) Melaka, Penguasa Kanan Bomba II Mohd Shahrom Laji berkata, pihaknya menerima panggilan kecemasan pada jam 2.30 petang.
“Seramai 17 anggota bersama dua jentera dari Balai Bomba dan Penyelamat Ayer Keroh dan Cheng dikerahkan ke lokasi dan tiba lapan minit kemudian,” katanya.
Katanya, siasatan awal mendapati ibu mangsa serta adik-beradik lain berada di rumah semasa kejadian, namun mereka sempat menyelamatkan diri.
Kebakaran itu memusnahkan sekitar 30 peratus daripada unit kediaman berkenaan, namun struktur bangunan didapati masih selamat untuk didiami.
Punca kebakaran masih dalam siasatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/2-pelancong-nyaris-maut-ferrari-dipandu-musnah-terbakar/,"2 pelancong nyaris maut, Ferrari dipandu musnah terbakar",NASIONAL,"16 May 2025, 10:27PM","Oleh: Fazli Ahmad
ROMPIN: Dua pelancong nyaris maut selepas kereta mewah jenis Ferrari 458 Spider yang dinaiki terbabas, merempuh penghadang jalan dan terbakar di Jalan Kuantan – Segamat, berhampiran Jambatan Kampung Gadak, Muadzam Shah, dekat sini, kira-kira jam 10:40 pagi tadi.
Pemandu kereta terbabit, warganegara Singapura berusia 34 tahun, dan teman wanitanya, warganegara Hong Kong berusia 33 tahun, sempat menyelamatkan diri sejurus kemalangan.
Ketua Polis Daerah Rompin, Superintendan Sharif Shai Sharif Mondoi, berkata kemalangan berlaku ketika kereta terbabit sedang berkonvoi bersama 12 lagi kenderaan dari Singapura ke Pantai Peranginan Cherating, Kuantan.
Menurutnya, siasatan mendapati kereta itu hilang kawalan lalu terbabas dan melanggar penghadang jalan.
Katanya, akibat kemalangan itu, kereta berkenaan terbakar dan hangus keseluruhannya.
“Bagaimanapun, pemandu dan penumpang kereta itu sempat menyelamatkan diri dan tidak mengalami sebarang kecederaan,” katanya menerusi kenyataan media.
Susulan kemalangan itu, pemandu dikenakan tindakan mengikut Peraturan 10 Kaedah-Kaedah Lalu Lintas Jalan 1959 (LN 166/59) kerana memandu secara cuai dan menyebabkan kemalangan.
Warganegara Singapura terbabit didenda RM300.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kes-tembak-bukit-jambul-polis-sahkan-mangsa-ketua-geng-samun/,Kes tembak Bukit Jambul: Polis sahkan mangsa ketua geng samun,NASIONAL,"16 May 2025, 10:54PM","GEORGE TOWN: Lelaki tempatan yang maut dalam insiden berbalas tembakan dengan polis di Lintang Bukit Jambul, semalam, disahkan sebagai ketua geng samun, pecah rumah dan dobi layan diri di negeri ini.
Ketua Polis Pulau Pinang, Datuk Hamzah Ahmad, berkata pihaknya kini giat melengkapkan siasatan dengan merakam keterangan lapan ahli geng yang diberkas susulan kejadian itu.
“Kes tembak semalam dikira selesai dan suspek yang mati itu adalah ‘mastermind’ bagi geng samun membabitkan beberapa kes di negeri ini. Dia adalah ‘kepala’ segala-galanya.
“Ketika ini, kita sedang rakam keterangan kesemua suspek yang ditahan semalam bagi melengkapkan siasatan,” katanya seperti dilaporkan Harian Metro.
Hamzah turut memaklumkan bahawa polis sedang mengesan baki ahli kumpulan terbabit yang dipercayai masih bebas.
Semalam, media melaporkan seorang penjenayah lelaki ditembak mati selepas melepaskan tembakan ke arah polis dalam kejadian di Jalan Lintang Bukit Jambul, Bayan Lepas, awal pagi. Suspek memiliki 34 rekod jenayah dan berkaitan dadah.
Lapan individu lain, terdiri daripada tujuh lelaki dan seorang wanita, turut ditahan dalam beberapa tangkapan berasingan. Empat daripada mereka mempunyai rekod jenayah dan dipercayai terlibat dalam kegiatan sama.
Kes disiasat mengikut Seksyen 307 Kanun Keseksaan dan Seksyen 8 Akta Senjata Api 1960.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mayat-abed-mifzal-ditemukan-penduduk-kampung/,Mayat Abed Mifzal ditemukan penduduk kampung,NASIONAL,"16 May 2025, 11:57PM","Oleh: Mohd Ishak Abdillah Ngah
SETIU: Seorang pelajar Universiti Sultan Zainal Abidin (UniSZA) ditemukan lemas selepas dihanyutkan kepala air ketika berkelah bersama enam rakannya di Hutan Lipur Lata Payung, di sini, petang Jumaat.
Mangsa dikenali sebagai Abed Mifzal Azman, 22, berasal dari Johor Bahru, merupakan pelajar jurusan Pengurusan Perniagaan.
Diana dilaporkan datang bersama kumpulan rakannya untuk berkelah sebelum kejadian kepala air berlaku kira-kira jam 5.15 petang.
Mayat mangsa ditemukan jam 9.30 malam tadi oleh penduduk kampung, tersangkut di celah batu, pada jarak 1 kilometer dari lokasi kejadian, sebelum perkara itu dimaklumkan kepada pihak berkuasa.
Ketua Polis Daerah Setiu, Superintenden Mohd Zain Mat Dris ketika dihubungi mengesahkan perkara itu.
Mayat mangsa kemudiannya dibawa ke Hospital Setiu untuk tindakan lanjut.
Terdahulu, operasi mencari dan menyelamat mangsa dilakukan oleh pasukan penyelamat dari Balai Bomba dan Penyelamat (BBP) Setiu dan turut dibantu Pasukan Penyelamat Di Air (PPDA) dari BBP Kuala Berang.
Operasi mencari dan menyelamat (SAR) mangsa melibatkan 26 anggota dan pegawai daripada pelbagai agensi termasuk 10 anggota bomba bersama jentera FRT, EMRS dan Pajero.
Selain itu, operasi turut disertai pasukan dari Kementerian Kesihatan Malaysia (KKM), Polis Diraja Malaysia (PDRM) dan Angkatan Pertahanan Awam Malaysia (APM).
Ketika kejadian, mangsa dipercayai berada di atas batu berhampiran tebing sungai dan cuba menyelamatkan diri ketika kepala air melanda, namun telah dihanyutkan arus deras.
Isnin lalu, seorang lagi penuntut UniSZA, Ahmad Irfan Wan Abdullah Thani, 24, ditemukan lemas selepas mandi di kawasan air terjun Lata Changkah, Setiu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/op-gegar-bongkar-kegiatan-tarian-berahi-10-ditahan/,"Op Gegar: Bongkar kegiatan tarian berahi, 10 ditahan",NASIONAL,"17 May 2025, 09:00AM","KUALA LUMPUR: Saji persembahan tarian berahi ala Bollywood oleh penari warga asing, dengan pelanggan perlu menabur replika mata wang dolar yang ditukar pada kadar serendah RM200 sebagai tanda penghargaan kepada penari.
Bahkan pusat hiburan haram itu turut menyediakan kotak bermangga dengan setiap lubang tertera nama penari Bollywood, yang mana pelanggan yang ingin memberi tips kepada penari kegemaran mereka boleh memasukkan wang ke dalam kotak terbabit serendah RM1.
Bagaimanapun keasyikan pelanggan menonton aksi menggoda penari warga asing itu berakhir apabila premis itu diserbu Jabatan Imigresen Malaysia (JIM) Kuala Lumpur dalam Op Gegar di sekitar Jalan Dang Wangi, di sini, tengah malam tadi.
Dalam serbuan pada 12.45 tengah malam itu, seramai 10 individu termasuk pelanggan, penjaga premis dan pekerja warga asing diberkas, sekali gus membongkar kegiatan tidak bermoral yang dipercayai beroperasi secara eksklusif untuk pelanggan Bollywood.
Ketika serbuan, premis berkenaan dikawal ketat oleh seorang pengawal keselamatan di pintu masuk dan hanya membenarkan individu tertentu memasuki ruang utama.
Pengarah Imigresen Kuala Lumpur, Wan Mohammed Saupee Wan Yusoff berkata, mereka yang ditahan terdiri daripada lapan lelaki dan dua wanita dengan semuanya warganegara Nepal, Bangladesh dan Pakistan lingkungan usia 20-an hingga 40-an.
Menurutnya, siasatan dan risikan mendapati mereka yang ditahan itu berperanan sebagai pelanggan, pekerja dan penjaga premis yang dikawal ketat oleh pekerja di pintu masuk.
“Pusat hiburan ini dibuka eksklusif untuk pelanggan dari negara Asia Selatan untuk berhibur dengan menyaksikan penari-penari membuat persembahan tarian ala Bollywood.
“Pasukan serbuan juga menemui sebuah kotak tertera nama penari, yang digunakan untuk pelanggan memasukkan wang mereka bagi diberikan kepada penari yang mereka gemari,” katanya kepada pemberita selepas operasi berkenaan awal pagi ini.
Beliau berkata, siasatan juga mendapati pelanggan boleh menukar wang mereka kepada wang replika yang kemudian akan ditaburkan kepada penari-penari wanita itu sebagai tanda penghargaan kepada persembahan yang ditunjukkan.
Antara kesalahan yang dikesan dilakukan oleh mereka yang ditahan dalam serbuan ini ialah tidak mempunyai permit, permit tamat tempoh dan tidak mematuhi syarat permit untuk tinggal di negara ini.
Kes disiasat mengikut Seksyen 6(1)(c) dan Seksyen 15(1)(c) Akta Imigresen 1959/63 dan Peraturan 39(b) Peraturan-Peraturan Imigresen 1963 dan semua yang ditahan dibawa ke Depoh Imigresen Bukit Jalil bagi proses dokumentasi dan siasatan selanjutnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/gigih-didik-anak-bangsa-walaupun-tanpa-pancaindera-sempurna/,Gigih didik anak bangsa walaupun tanpa pancaindera sempurna,NASIONAL,"17 May 2025, 09:10AM","Oleh: Fatin Hanani Sahimi
KUALA LUMPUR: “Hari ini kita didik anak orang dengan baik, insya-Allah kita akan dapat setimpal dengan apa yang kita buat.”
Masih terngiang pesanan keramat itu saat bertemu sosok pendidik hebat ini.
Meskipun cacat penglihatan, Guru Cemerlang subjek Sejarah, Cikgu Iran Shah Ramatullah, 42, tidak pernah menjadikan kekurangannya sebagai penghalang untuk memberikan yang terbaik kepada anak muridnya.
Lebih mengagumkan, beliau bukan sekadar mengajar, malah mahir berinovasi untuk memudahkan pelajar senasib dengannya.
Mengalami kehilangan penglihatan sejak tahun enam, Iran kini mengajar di Sekolah Menengah Kebangsaan Pendidikan Khas Setapak di sini.
Kali pertama bertemu beliau, jelas terlihat keikhlasan dalam layanan dan pengajarannya, serta senyumannya yang tidak lekang dari wajah.
Menurutnya, kekurangan itu menjadi pendorong untuk terus berusaha menjadi guru terbaik buat murid-murid istimewa.
Pengalaman zaman kecilnya yang sukar mendapatkan bahan bantuan pelajaran mendorong beliau untuk bertindak apabila salah seorang pelajarnya yang buta mengalami kecederaan pada jari, sehingga menyukarkan pembacaan tulisan braille.
“Dari situ datang idea guna kotak telur. Seorang murid saya, Faiz, ada barah otak dan mudah hilang fokus. Kalau ajar beberapa minit pun dia dah lupa. Jadi saya guna kotak telur sebagai alat bantu untuk kenal titik braille asas,” jelasnya.
Inovasi menggunakan kotak telur itu nyata memberi impak dan terus digunakan hingga kini.
Dalam pada itu, anak kelahiran Teluk Intan, Perak ini turut gigih menterjemah kandungan buku teks ke dalam braille serta menyediakan kertas soalan peperiksaan sendiri untuk kemudahan murid-muridnya.
“Yang paling penting, guru OKU penglihatan perlu kreatif dan tekun. Jangan jadikan alasan kekurangan sebagai penghalang. Kita ini golongan minoriti, jadi kita kena yakinkan orang tentang kemampuan kita,” tambahnya lagi.
Bermula sebagai guru di SMK Victoria dan SMK Seri Perak, Cikgu Iran membuktikan bahawa minat, kesungguhan, kesabaran serta keikhlasan mampu menjadikan beliau pemacu reformasi pendidikan meskipun tanpa pancaindera sempurna.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemergian-mengejut-cikgu-khairul-pada-hari-guru/,Pemergian mengejut Cikgu Khairul pada Hari Guru,NASIONAL,"17 May 2025, 09:13AM","TAMPIN: Guru yang bertugas di Sekolah Kebangsaan Kem Syed Sirajuddin, Gemas, meninggal dunia selepas mengalami sesak nafas dan kekejangan otot ketika bersarapan di kantin sekolah, semalam.
Kejadian pada 7.40 pagi itu berlaku ketika Allahyarham Khairul Anuar Ismail, 46, sedang bersarapan bersama beberapa guru lain.
Ketua Polis Daerah Tampin, Superintendan Amiruddien Sariman berkata, pihaknya menerima panggilan awam memaklumkan seorang lelaki meninggal dunia di Hospital Tentera Kem Syed Sirajuddin pada 9.20 pagi.
“Siasatan mendapati lelaki itu yang juga guru sedang bersarapan bersama beberapa orang guru lain di kantin sekolah, namun dikatakan tiba-tiba mengalami sesak nafas dan kekejangan otot, lalu dibawa ke Hospital Tentera Kem Syed Sirajuddin.
“Pihak hospital memberikan bantuan pernafasan namun usaha menyelamat gagal dan guru itu disahkan meninggal dunia,” katanya dalam kenyataan.
Katanya, bedah siasat dijalankan di Hospital Tampin yang mengesahkan guru itu meninggal dunia akibat serangan jantung.
“Kes diklasifikasikan sebagai mati mengejut (SDR),” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/op-samseng-jalanan-939-saman-dikeluarkan-37-motosikal-disita/,"Op Samseng Jalanan: 939 saman dikeluarkan, 37 motosikal disita",NASIONAL,"17 May 2025, 09:46AM","KUALA LUMPUR: Sebanyak 1,300 motosikal diperiksa menerusi Op Samseng Jalanan Jabatan Siasatan dan Penguatkuasaan Trafik (JSPT) Kuala Lumpur di Jalan Ampang, di sini, awal pagi hari ini.
Ketua Jabatan Siasatan dan Penguatkuasaan Trafik (JSPT) Kuala Lumpur, Asisten Komisioner Mohd Zamzuri Mohd Isa berkata, operasi diadakan dua fasa iaitu yang pertama bermula pada 10.30 malam tadi di Jalan Tuanku Abdul Rahman dan Jalan Sultan Ismail, manakala fasa kedua bermula 2.45 pagi di Jalan Ampang.
Menurutnya, setakat 4 pagi, 37 motosikal disita atas pelbagai kesalahan terutama ubah suai ekzos.
“Jalan Ampang, Lebuhraya Duta Ulu Kelang (DUKE), Jalan Raja Laut serta Jalan Tun Razak adalah lokasi ‘hotspot’ samseng jalanan di Kuala Lumpur.
“Dipercayai kumpulan-kumpulan motosikal ini akan melalui sekitar Bukit Bintang dan Jalan Raja Laut dengan bunyi bising ekzos,” katanya yang memaklumkan operasi turut melibatkan kerjasama Jabatan Pengangkutan Jalan (JPJ) Kuala Lumpur.
Mohd Zamzuri berkata, polis percaya tindakan segelintir penunggang berpatah balik adalah semata mahu mengelak daripada diperiksa.
“Kita menahan 55 motosikal dan sebuah kereta atas pelbagai kesalahan hasil pemeriksaan kira-kira 1,300 motosikal, selain sebanyak 939 saman dikeluarkan antaranya tiada lesen memandu serta tiada cukai jalan.
“Orang ramai termasuk ibu bapa diingatkan untuk memantau pergerakan anak-anak agar mengambil iktibar dan memastikan keadaan motosikal diselenggara dengan baik.
“Operasi ini bukan semata untuk Sidang Kemuncak ASEAN pada hujung bulan ini sebaliknya, hampir setiap malam kita (JSPT Kuala Lumpur) melaksanakan tindakan serta operasi hingga membawa sitaan ke atas motosikal terbabit,” ujarnya lagi."
https://www.buletintv3.my/nasional/tiket-tayangan-awal-ejen-ali-the-movie-2-dijual-mulai-hari-ini/,Tiket tayangan awal Ejen Ali The Movie 2 sudah mula dijual,NASIONAL,"16 May 2025, 12:53PM","Oleh: Azreena Izaham
KUALA LUMPUR: Orang ramai boleh mendapatkan tiket filem animasi tempatan, Ejen Ali The Movie 2 ( EATM2) bermula kelmarin di lebih 70 lokasi pawagam Golden Screen Cinemas (GSC) dan TGV Cinemas (TGV) di seluruh negara.
Jualan tiket yang kini dibuka untuk tayangan awal EATM2 pada 20 dan 21 Mei ini memberi peluang kepada para peminat menjadi antara yang terawal menyaksikan sekuel penuh aksi itu di pawagam.
Langkah membuka tayangan lebih awal turut mencerminkan keyakinan tinggi terhadap kekuatan jenama Ejen Ali sebagai karya animasi tempatan yang bukan sahaja mencipta impak besar dalam industri hiburan, malah berjaya menambat hati penonton dari pelbagai lapisan masyarakat.
Penonton bakal menyaksikan perkembangan karakter Ali yang kini lengkap dengan sut perisai baharu, SATRIA serta hubungan dinamik bersama Ejen Alicia yang menyuntik konflik dan dilema baharu dalam penceritaan.
Gabungan elemen futuristik dan jalan cerita yang menyentuh jiwa menjadikan filem itu bukan sahaja menarik untuk kanak-kanak, tetapi juga penuh makna untuk tontonan seisi keluarga.
Selain itu, TGV turut memperkenalkan elemen interaktif baharu menerusi ikon avatar watak utama seperti Ejen Ali, Neonimus dan Satria yang dipaparkan pada laman web dan aplikasi tempahan tiket mereka.
Setiap tempat duduk yang ditempah akan dihiasi dengan avatar watak-watak Ejen Ali sekaligus menjadikan proses pembelian tiket satu pengalaman mesra peminat yang lebih menyeronokkan, imersif dan unik.
Inisiatif itu adalah sebahagian daripada kempen ‘Home of Heroes’ oleh TGV untuk memberi penghargaan terhadap karya-karya tempatan yang mengangkat martabat industri kreatif Malaysia.
Ejen Ali menjadi simbol kejayaan animasi tempatan yang bukan sahaja berjaya menembusi layar perak, tetapi turut berdiri setanding sebagai lambang kebanggaan negara.
Lebih menarik, peminat yang hadir dengan pakaian bertemakan Ejen Ali bermula 23 hingga 31 Mei di semua lokasi TGV berpeluang menikmati minuman percuma sempena tayangan pada musim cuti sekolah.
Penonton turut digalakkan untuk mendapatkan tiket secepat mungkin bukan sahaja untuk menjadi antara yang pertama menyaksikan sambungan epik dunia Ejen Ali, tetapi merasai sendiri pengalaman sinematik eksklusif hasil kolaborasi kreatif antara WAU Animation dan Primeworks Studios dengan kerjasama Komet Productions.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kdn-laksana-program-repatriasi-migran-2-0-bermula-isnin-hingga-april-2026/,KDN laksana Program Repatriasi Migran 2.0 bermula Isnin hingga April 2026,NASIONAL,"16 May 2025, 12:56PM","Oleh: Syafiqah Damanhuri
PUTRAJAYA: Kementerian Dalam Negeri (KDN) melaksanakan Program Repatriasi Migran 2.0 (PRM 2.0) bermula Isnin depan hingga 30 April 2026.
Menterinya, Datuk Seri Saifuddin Nasution Ismail, berkata program pengampunan pulang itu akan melibatkan pendatang asing tanpa izin (PATI) secara sukarela dan mereka akan dikecualikan daripada tindakan pendakwaan serta ditawarkan kompaun mengikut jenis kesalahan.
“Bagi kesalahan memasuki dan berada di Malaysia tanpa pas yang sah, mereka akan dikenakan kompaun RM500. Nilai sama juga dikenakan bagi kesalahan tinggal lebih masa selepas tamat tempoh pas yang dikeluarkan.
“Manakala kompaun RM300 pula dikenakan bagi kesalahan melanggar syarat pas. Maknanya, dia masuk untuk tujuan lain namun dia melakukan pekerjaan di sektor lain,” ujarnya.
Beliau berkata demikian dalam sidang media selepas menyempurnakan Majlis Penyampaian Anugerah Perkhidmatan Cemerlang Jabatan Imigresen Malaysia Tahun 2024, hari ini.
Tambahnya, kanak-kanak warga asing berusia 18 tahun ke bawah dikecualikan daripada dikenakan kompaun.
Kesemua mereka, bagaimanapun, perlu membuat bayaran Pas Khas sebanyak RM20 bagi setiap pemohon, termasuk individu dewasa.
Pelaksanaan PRM 2.0 bagaimanapun tidak terbuka kepada PATI yang telah mendaftar tetapi gagal membuat perjalanan keluar di bawah program sebelum ini.
“Ini termasuk mereka yang disenarai hitam Jabatan Imigresen dan mempunyai waran tangkap atau dikehendaki oleh pihak berkuasa.
“Bagi individu dengan status perundangan khas seperti pasangan warganegara yang tinggal lebih masa, mereka perlu hadir ke Bahagian Visa, Pas dan Permit untuk tujuan penyelarasan pas.
“Kementerian menyeru semua pihak termasuk perwakilan asing, majikan dan komuniti warga asing untuk menyebarluaskan maklumat ini dan menggalakkan penyertaan awal bagi mengelakkan kesesakan menjelang tarikh akhir,” katanya.
Jelasnya, KDN tidak akan berkompromi dan memberi peringatan kepada semua majikan yang masih menggaji atau melindungi PATI.
Mereka berdepan tindakan undang-undang yang tegas iaitu boleh didenda maksimum sehingga RM50,000 bagi setiap PATI, dipenjara sehingga lima tahun serta disebat sehingga enam kali jika disabitkan kesalahan oleh mahkamah.
Sehingga 13 Mei lalu, sebanyak 5,001 operasi telah dilaksanakan dengan 66,590 individu diperiksa. Daripada jumlah itu, seramai 34,287 PATI dan 669 majikan telah ditangkap atas pelbagai kesalahan imigresen.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-persiapan-pada-fasa-akhir-lebih-7000-anggota-polis-ditugaskan/,"Sidang Kemuncak ASEAN: Persiapan pada fasa akhir, lebih 7,000 anggota polis ditugaskan",NASIONAL,"16 May 2025, 02:37PM","Oleh: Syafiqah Damanhuri
PUTRAJAYA: Kementerian Dalam Negeri (KDN) kini pada fasa akhir dalam memastikan persiapan bagi menyambut ketua-ketua negara dan delegasi asing menjelang Sidang Kemuncak Asean yang berlangsung hujung bulan ini.
Menterinya, Datuk Seri Saifuddin Nasution Ismail berkata, seramai 7,227 anggota polis akan digerakkan bagi memastikan kelancaran acara dan lebih 2,000 pegawai imigresen kini menjalani latihan di pintu masuk utama seluruh negara.
“Kami hendak seamless (tiada gangguan) bila mereka masuk, bukan sahaja pemeriksaan dokumen pasport dan dokumen perjalanan tetapi juga soal bagasi. Itu semua adalah kayu ukur kita.
“Jangan ada ‘hiccup’ sama sekali mestilah seamless dari segi pergerakan orang ramai, di peringkat pegawai, pegawai kanan, menteri ataupun ketua-ketua negara.
“Kita sudah kenal pasti semua pintu masuk utama, Lapangan Terbang Antarabangsa Kuala Lumpur (KLIA), Kompleks Bunga Raya termasuklah Lapangan Terbang Subang sebab ada beberapa tetamu negara yang akan datang dengan pesawat khas yang akan mendarat di sana” katanya.
Beliau berkata demikian pada sidang media selepas menyempurnakan Majlis Penyampaian Anugerah Perkhidmatan Cemerlang Jabatan Imigresen Malaysia Tahun 2024 hari ini.
Tambahnya, pelbagai langkah kawalan trafik akan dilaksanakan bagi menguruskan pergerakan kenderaan rasmi dan delegasi asing, terutama dengan kehadiran pemimpin ASEAN, wakil Majlis Kerjasama Teluk (GCC) serta Perdana Menteri China.
Latihan simulasi akan dijalankan bermula Selasa ini kemudian disusuli Sidang Kemuncak ASEAN yang berlangsung selama dua hari bermula pada 28 dan 28 Mei.
Perdana Menteri, Datuk Seri Anwar Ibrahim juga sudah mengadakan lawatan kerja ke beberapa lokasi utama pada minggu lalu dan menerima taklimat lengkap berhubung persiapan termasuk aspek keselamatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lelaki-ditemui-lemas-di-sungai-lembing/,Lelaki ditemui lemas di Sungai Lembing,NASIONAL,"16 May 2025, 03:33PM","KUANTAN: Mayat seorang lelaki yang dikhuatiri lemas selepas dihanyutkan arus deras ketik amandi kawasan perkelahan Pasir Puteri, sungai Lembing, di sini ditemukan 10 pagi tadi.
Mangsa, Wan Izani Wan Mohd. Samsudin, 29, ditemukan oleh penduduk kampung kira-kira 12 kilometer dari lokasi dia dilaporkan hilang.
Ketua Balai Bomba dan Penyelamat Indera Mahkota, Abdul Rahim Baharom berkata, operasi mencari dan menyelamat (SAR) diteruskan 8.30 pagi tadi dengan kekuatan 10 anggota termasuk enam anggota Pasukan Penyelamat di Air (PPDA) dari Balai Bomba dan Penyelamat (BBP) Indera Mahkota serta dibantu anggota dari Balai Bomba dan Penyelamat Kuantan.
“Pencarian bermula dengan radius pencarian diperluaskan sehingga empat kilometer dari lokasi kejadian dan kemudiannya mayak mangsa ditemukan 12 kilometer dari lokasi mangsa hilang,” katanya.
Katanya, mayat mangsa kemudiannya dibawa ke Hospital Tengku Ampuan Afzan (HTAA) untuk proses bedah siasat.
Jenazah akan dikebumikan di Tanah Perkuburan Islam Balok hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemilik-2-pengurus-kilang-ditahan-cuba-lupus-bahan-buangan-terjadual/,"Pemilik, 2 pengurus kilang ditahan cuba lupus bahan buangan terjadual",NASIONAL,"16 May 2025, 04:08PM","JOHOR BAHRU: Jabatan Alam Sekitar (JAS) Johor menahan seorang pemilik kilang warga China dan dua pengurus kilang kerana disyaki terbabit dalam aktiviti pelupusan haram bahan buangan terjadual di sebuah gudang terbiar di kawasan perindustrian Pasir Gudang, petang semalam.
Pengarah JAS Johor, Dr Mohd Famey Yusoff berkata, ketiga-tiga suspek berumur antara 28 hingga 60 tahun ditahan hasil aduan awam yang diterima pada 26 Februari lalu.
Mereka ditahan pegawai penguat kuasa dalam serbuan kira-kira jam 6 petang semalam.
Menurutnya, siasatan awal mendapati pemilik dan dua lagi pekerja kilang pembuatan minyak bahan api itu telah menanam bahan buangan terjadual di kawasan semak dalam gudang terbiar berkenaan.
“Pemeriksaan lanjut di lokasi gudang terbiar itu menemukan kira-kira 16 tangki Intermediate Bulk Container (IBC) mengandungi sisa buangan terjadual berupa enap cemar industri.
“Susulan itu, tiga sampel telah diambil dan dihantar ke Jabatan Kimia untuk tujuan analisis,” katanya dalam satu kenyataan.
Kes disiasat mengikut Seksyen 24(1) dan Seksyen 34B(1)(a) Akta Kualiti Alam Sekeliling 1974 kerana melupuskan bahan buangan terjadual tanpa kelulusan.
Tegasnya, JAS memberi amaran bahawa mana-mana pihak yang mencemarkan alam sekitar serta membahayakan kesihatan awam melalui pelupusan haram buangan terjadual akan dikenakan tindakan tegas."
https://www.buletintv3.my/nasional/57-kawasan-di-kuala-langat-alami-gangguan-bekalan-air-2/,57 kawasan di Kuala Langat alami gangguan bekalan air,NASIONAL,"16 May 2025, 04:16PM","KUALA LANGAT: Sebanyak 57 kawasan di daerah ini mengalami gangguan bekalan air sementara disebabkan henti tugas Loji Rawatan Air (LRA) Labohan Dagang, di sini hari ini.
Pengurusan Air Selangor Sdn Bhd (Air Selangor) berkata, jangkaan tempoh pembaikan siap akan dimaklumkan kelak.
“Antara kawasan terlibat adalah Bandar Rimbayu, Gamuda Kemuning 25.7, Bandar Gamuda Cove, Pekan Banting, Taman Kemuning, Kampung Busut, Kampung Orang Asli Pulau Kempas Banting, Taman Desa Kemandol, Segenting, Taman Seri Jaromas, Kawasan C Telok Panglima Garang, Jalan Sijangkang Utama, Taman Seri Medan, Taman Pewira dan Taman Sijangkang Jaya.
“Selain itu, Batu 9 Kebun Baru, Tropicana Aman, Eco Sanctuary, Taman Bentara Batu 9 Kebun Baru, Taman Seri Putra, Taman Banting Baru, Kampung Pulau Carey, Kawasan Perindustrian Mahkota, Bandar Sungai Emas, Kampung Kanchong Laut, Sungai Buaya, Tongkah, Kampung Bandar, Kampung Sawah dan Kampung Kelanang.
“Turut terjejas ialah Kampung Endah, Kampung Permatang Pasir, Kampung Tali Air, Jugra, Morib, Jalan Raba Banting, Pulau Carey, Telok Panglima Garang, Batu 7 Sempadan, Batu 7 Sijangkang, Batu 8 Sijangkang, Batu 9 Kampung Medan, Batu 9 Kebun Baru dan Batu 10 Kebun Baru,” katanya di sini.
Air Selangor berkata, kawasan tambahan yang turut terjejas termasuk Jenjarom, Sri Cheeding, Kampung Sungai Sedu, Telok Datok, Kawasan Perindustrian Mahkota, Kampung Sungai Manggis, Kampung Olak Lempit, Banting, Kampung Sungai Lang, Kampung Sungai Kelambu, Kampung Kanchong Darat dan Kampung Kanchong Tengah.
Menurutnya, maklumat dan status gangguan akan dikemas kini dari semasa ke semasa.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/1mdb-hanya-satu-daripada-banyak-skandal-berbilion-libatkan-bekas-pemimpin-pm/,1MDB hanya satu daripada banyak skandal berbilion libatkan bekas pemimpin – PM,NASIONAL,"16 May 2025, 05:03PM","KUALA LUMPUR: Perdana Menteri, Datuk Seri Anwar Ibrahim berkata skandal 1Malaysia Development Bhd (1MDB) yang membabitkan bekas Perdana Menteri Datuk Seri Najib Razak mungkin hanyalah satu daripada banyak kes di mana berbilion ringgit telah diseleweng oleh bekas pemimpin negara.
Menurut Anwar, meskipun tumpuan umum banyak diberikan kepada Najib dan 1MDB, isu rasuah sebenarnya lebih mendalam dan turut membabitkan bekas perdana menteri serta menteri kewangan lain.
“Saya antara yang lantang menentang skandal kewangan 1MDB dan menegaskan kebenaran mesti didedahkan. Tetapi saya juga tahu bahawa berbilion ringgit telah dicuri oleh ramai pemimpin lain.
“1MDB adalah satu kes besar yang sedang berjalan… tetapi orang ramai terlalu obses dengan Najib dan 1MDB. Saya tidak berkongsi obsesi itu.
“Jika anda dengar mereka, seolah-olah satu-satunya masalah di Malaysia hanyalah Najib dan skandal 1MDB. Saya kata ya, itu sebahagian daripada skandal. Tapi ia bukan hanya Najib — ia membabitkan perdana menteri sebelum dan selepasnya, juga menteri kewangan. Siasat semua.
Kenapa lindungi sesetengah pihak? Kenapa terlalu taasub?” katanya dalam temu bual bersama rancangan 101 East oleh Al-Jazeera.
Apabila wartawan Mary Ann Jolley menyebut bahawa 1MDB adalah ‘kes kleptokrasi terbesar’ Anwar berkata itu hanya berdasarkan maklumat yang beliau miliki.
“Sekarang saya perdana menteri, saya ada lebih banyak maklumat. Saya tahu lebih banyak, dan saya katakan ya, 1MDB adalah skandal kewangan besar tetapi ada banyak lagi penyelewengan lain bernilai berbilion ringgit yang perlu diselesaikan,” katanya.
Apabila ditanya lanjut mengenai kes-kes lain, Anwar menjelaskan bahawa siasatan sedang dijalankan, dan beliau mengkritik pihak yang hanya bersuara terhadap Najib tetapi berdiam diri terhadap yang lain.
“Yang saya nak tekankan ialah pengkritik Najib seolah-olah membisu apabila membabitkan pemimpin-pemimpin lama yang juga songlap berbilion ringgit.
“Saya kata siasat semua, Saya mahu negara ini diselamatkan daripada pemimpin yang rasuah dan memberi pengajaran kepada mereka. Sekurang-kurangnya pulangkan semula dana itu untuk rakyat,” katanya.
Mengenai isu lain, Anwar berkata beliau membawa permohonan pengampunan Najib ke Lembaga Pengampunan kerana beliau adalah perdana menteri dan tidak boleh menunjukkan prejudis terhadap sesiapa.
Ditanya sama ada langkah itu dilihat bermotif politik memandangkan beliau bergantung kepada sokongan UMNO untuk memerintah, Anwar menjawab bahawa apa juga keputusan akan tetap dikritik.
Beliau turut mempersoalkan kenapa terlalu taasub terhadap Najib sedangkan ada ramai lagi yang terbabit tetapi tidak diambil tindakan.
“Biarlah kita tumpu kepada mentadbir negara dengan baik, menegakkan kedaulatan undang-undang dan kebebasan kehakiman, jangan biarkan negara ini terus dibelenggu oleh satu obsesi,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/malaysia-tegas-sokong-kesepaduan-asean/,Malaysia tegas sokong kesepaduan ASEAN,NASIONAL,"16 May 2025, 05:15PM","KUALA LUMPUR: Perdana Menteri, Datuk Seri Anwar Ibrahim menegaskan semula komitmen Malaysia terhadap kesepaduan ASEAN dan penglibatan konstruktif dengan rakan serantau, termasuk Kemboja, dalam menghadapi cabaran geopolitik yang kompleks.
Dalam temu bual bersama program 101 East Al Jazeera yang disiarkan Khamis, Anwar berkata ASEAN perlu kekal bersatu ketika berdepan tekanan kuasa besar dan ketegangan perdagangan global.
“Kami telah menunjukkan kesepaduan. Saya fikir kita perlu mengukuhkan ikatan itu bersama dalam persekitaran geopolitik yang berubah ini,” katanya.
Beliau menekankan fokus ASEAN kini adalah kepada perdagangan dalaman, pelaburan, dan pendirian bersama terhadap kuasa besar dan jiran serantau.
Anwar turut menyifatkan hubungan Malaysia dengan negara jiran sebagai cemerlang dan menekankan keutamaan penyelesaian isu serantau melalui penglibatan peribadi.
Mengulas dasar tarif Amerika Syarikat, beliau berkata ia boleh memberi kesan negatif kepada Malaysia, namun perpaduan ASEAN mampu mengurangkan impak tersebut.
Sebagai Pengerusi ASEAN 2025, Malaysia akan memainkan peranan penting dalam menentukan halatuju serantau.
Mengenai penipuan siber di Asia Tenggara, termasuk Kemboja, Anwar menegaskan ASEAN kini lebih proaktif dalam menangani jenayah rentas sempadan dan sedang berusaha mewujudkan peraturan bersama.
Beliau menafikan dakwaan penglibatan Kemboja dalam industri penipuan tersebut dan menyatakan kerjasama dengan negara itu kekal rapat dan berkesan.
“Saya akan berbincang dengan rakan sejawat saya, Perdana Menteri (Hun Manet),” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-jawatankuasa-tertinggi-bincang-sop-keselamatan-perjalanan-anggota-keluarga/,"Nahas FRU: Jawatankuasa tertinggi bincang SOP keselamatan perjalanan anggota, keluarga",NASIONAL,"16 May 2025, 05:32PM","Oleh: Kumaran Rajamoney
TELUK INTAN: Sebuah jawatankuasa tertinggi akan dibentuk melibatkan Jabatan Keselamatan Dalam Negeri dan Ketenteraman Awam (KDNKA) serta Ketua Polis Negara bagi membincangkan prosedur operasi standard (SOP) berkaitan keselamatan perjalanan kenderaan pasukan.
Ketua Polis Negara, Tan Sri Razarudin Husain berkata, usaha itu antara lain bertujuan memastikan warga Polis Diraja Malaysia (PDRM) dan keluarga mereka terus dilindungi.
“Kita sedang melihat semula aspek penugasan membabitkan unit seperti FRU, PGA, termasuk pengawal pengiring yang membawa orang salah dan juga anak-anak polis yang menaiki trak ke sekolah.
“Perkara itu akan dibincangkan dalam satu jawatankuasa tertinggi bersama KDNKA supaya satu cadangan SOP yang terbaik dapat dibentuk untuk keselamatan mereka,” katanya ketika ditemui selepas menziarahi anggota dan keluarga mangsa nahas trak FRU.
Mengulas lanjut, Razarudin tidak menolak kemungkinan penambahbaikan termasuk penggunaan kamera papan pemuka (dashcam) dan pengurusan aset seperti bas untuk kegunaan unit-unit tertentu akan turut diperhalusi.
“Sekarang ini contohnya FRU ada lapan unit, tapi penugasan melibatkan kira-kira 70 anggota. Jadi kita perlukan sekurang-kurangnya dua bas untuk tujuan pengangkutan.
Menurutnya lagi, sebarang keperluan kebajikan yang disuarakan selepas kejadian turut akan diambil perhatian.
Selasa lalu, sembilan anggota FRU maut apabila trak yang dinaiki terbabit dalam satu kemalangan dengan sebuah lori batu di Jalan Sungai Manik, di sini.
Empat mangsa masih mendapatkan rawatan di Unit Rawatan Rapi (ICU) Hospital Teluk Intan, dua di wad biasa dan seorang di ICU Hospital Raja Permaisuri Bainun, Ipoh.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tiada-lagi-permohonan-tukar-lesen-memandu-asing-kepada-lmm-mulai-19-mei/,Tiada lagi permohonan tukar lesen memandu asing kepada LMM mulai 19 Mei,NASIONAL,"16 May 2025, 06:07PM","KUALA LUMPUR: Semua permohonan pertukaran lesen memandu negara asing kepada Lesen Memandu Malaysia (LMM) akan dihentikan sepenuhnya bermula 19 Mei ini.
Ketua Pengarah Jabatan Pengangkutan Jalan (JPJ), Datuk Aedy Fadly Ramli dalam satu kenyataan berkata, warga asing yang memerlukan LMM selepas tarikh tersebut perlu mengikuti prosedur sedia ada seperti yang dilalui rakyat tempatan.
Katanya, langkah itu sejajar usaha JPJ memperketat pematuhan serta piawaian keselamatan jalan raya melibatkan pemandu asing di negara ini.
“Penambahbaikan ini sebahagian daripada komitmen kerajaan MADANI dalam memperkukuh keselamatan jalan raya, tadbir urus dan mutu penyampaian perkhidmatan awam,” katanya.
Bagaimanapun, jelasnya, pengecualian diberikan kepada beberapa kategori pemohon, termasuk pemegang pas bawah kor diplomatik dan peserta program Malaysia My Second Home (MM2H).
Turut tidak terkesan ialah warganegara Malaysia yang telah memperoleh lesen memandu negara asing sebelum memiliki LMM.
Bagi warga asing yang berada di Malaysia kurang 12 bulan, kelonggaran tertentu tetap terpakai.
Menurutnya, individu dari negara yang menjadi pihak kepada Konvensyen Lalu Lintas Jalan Raya 1949 (Geneva) dan Konvensyen 1968 (Vienna) dibenarkan memandu menggunakan Permit Memandu Antarabangsa (IDP) yang dikeluarkan negara asal.
Sementara itu, katanya, warga ASEAN hanya perlu menggunakan lesen memandu negara masing-masing, selaras perjanjian pengiktirafan lesen memandu domestik negara anggota ASEAN sejak 1985.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/cuepacs-cadang-tiga-opsyen-bayaran-persaraan-penjawat-awam-bawah-sspa/,CUEPACS cadang tiga opsyen bayaran persaraan penjawat awam bawah SSPA,NASIONAL,"16 May 2025, 06:21PM","KUALA LUMPUR: Kongres Kesatuan Pekerja-Pekerja Di Dalam Perkhidmatan Awam (CUEPACS) mencadangkan tiga mekanisme pembayaran faedah persaraan untuk penjawat awam lantikan tetap di bawah Sistem Saraan Perkhidmatan Awam (SSPA) yang bakal menggantikan skim pencen.
Presidennya, Datuk Dr Adnan Mat berkata, antara cadangan utama ialah memberi pilihan kepada penjawat awam untuk menentukan kaedah pembayaran selepas bersara mengikut syarat dan kelayakan tertentu.
Cadangan kedua ialah skim hibrid yang membolehkan sebahagian kecil bayaran dibuat secara sekaligus manakala selebihnya dibayar bulanan. Cadangan ketiga pula memastikan kadar caruman kerajaan mencukupi agar nilai faedah tidak jauh berbeza daripada pencen semasa.
“Pembayaran secara bulanan seperti pencen adalah bentuk perlindungan jangka panjang, namun ada juga yang cenderung menerima bayaran sekali gus seperti KWSP,” katanya dalam kenyataan hari ini.
Tambah beliau, CUEPACS menyambut baik cadangan kerajaan untuk mengekalkan pembayaran bulanan kerana ia mencerminkan keprihatinan terhadap kebajikan pesara, khususnya dalam menghadapi kos sara hidup dan ancaman penipuan kewangan.
Semalam, Ketua Pengarah Perkhidmatan Awam, Tan Sri Wan Ahmad Dahlan Abdul Aziz memaklumkan kaedah bayaran bulanan akan dikekalkan di bawah SSPA, berbanding pengeluaran sekali gus.
Bagaimanapun, Adnan menegaskan sebarang mekanisme baharu perlu berprinsip ‘tidak kurang faeda'” berbanding skim pencen sedia ada.
“CUEPACS kekal berpandangan skim pencen semasa adalah terbaik, namun kami akur kekangan fiskal negara menuntut anjakan sistem.
“Justeru, kami akan terus terlibat secara aktif dalam sesi libat urus bagi memastikan kebajikan penjawat awam sentiasa terbela,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pm-gesa-dunia-islam-beri-ruang-penyertaan-kepada-golongan-muda/,PM gesa dunia Islam beri ruang penyertaan kepada golongan muda,NASIONAL,"16 May 2025, 07:05PM","KUALA LUMPUR: Perdana Menteri, Datuk Seri Anwar Ibrahim menggesa dunia Islam supaya menghentikan bebanan perpecahan dan putus harapan yang ditanggung golongan muda, khususnya dalam menghadapi pelbagai krisis global pada masa kini.
Beliau berkata, sebaliknya ruang penyertaan perlu diberikan kepada golongan muda untuk menyumbang secara bermakna dalam membentuk masa depan yang lebih baik dan stabil.
Gesaan itu disampaikan dalam ucaptama pada Dialog Strategic Vision Group (SVG) Rusia-Dunia Islam sempena Kazan-Forum 2025 yang menumpukan pengalaman Rusia dan negara Islam dalam dasar belia.
“Sudah tiba masanya para ulama, pemimpin dan sarjana Islam melihat isu ini secara proaktif dan positif. Cukup dengan rasa putus asa dan kekecewaan dalam kalangan belia kita.
“Belia tidak mahu melihat para pemimpin dan ulama terus bertelagah tentang perbezaan kita sambil berputus asa melihat apa yang berlaku di Gaza. Kita mesti memberi mereka harapan dan peluang,” tegas Anwar.
Dalam pada itu, Perdana Menteri turut mempromosikan Kerangka Malaysia MADANI sebagai model masa depan yang menggabungkan kemajuan ekonomi dengan kepimpinan berteraskan nilai moral.
Beliau menyeru supaya forum-forum seperti Kazan-Forum terus mengangkat suara golongan muda dan menjadi platform nasihat kepada pembuat dasar supaya mendengar aspirasi generasi seterusnya dalam usaha memperkukuh kerjasama global dunia Islam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lebih-73000-liter-diesel-dirampas/,"Lebih 73,000 liter diesel dirampas",NASIONAL,"16 May 2025, 10:12AM","SEREMBAN: Kementerian Perdagangan Dalam Negeri dan Kos Sara Hidup (KPDN) Negeri Sembilan melalui Ops Tiris dan Ops Jeriji merampas 73,460 liter diesel yang dianggarkan bernilai RM203,484 di Bukit Pelandok dan Kuala Sawah, Port Dickson, dekat sini, kelmarin.
Pengarahnya, Muhammad Zahir Mazlan, berkata operasi membabitkan kerjasama Pasukan Polis Marin Wilayah Dua, Johor itu dilaksanakan sekitar jam 9 malam.
Turut disita empat motolori dan peralatan dengan nilai rampasan keseluruhan berjumlah RM334,461.
“Dalam operasi ini, seramai tiga warga tempatan berusia antara 30-an hingga 50-an telah ditahan di tempat kejadian bagi membantu siasatan,” katanya.
Beliau berkata, jika disabit kesalahan boleh dihukum di bawah akta yang sama iaitu jika pertubuhan perbadanan, didenda tidak melebihi RM2 juta bagi kesalahan pertama dan bagi kesalahan kedua atau yang berikutnya, didenda tidak melebihi RM5 juta.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kssa-titik-permulaan-untuk-shah-alam-jadi-tumpuan-raja-muda-selangor/,KSSA: Titik permulaan untuk Shah Alam jadi tumpuan – Raja Muda Selangor,NASIONAL,"16 May 2025, 10:42AM","SHAH ALAM: Raja Muda Selangor, Tengku Amir Shah Sultan Sharafuddin Idris Shah, mengibaratkan Kompleks Sukan Shah Alam (KSSA) sebagai titik permulaan atau benih yang subur untuk bandar raya ini menjadi tumpuan semua lapisan masyarakat.
Baik demi rakyat Selangor, warga Malaysia atau pelancong asing, baginda berkongsi aspirasi untuk Shah Alam diangkat sebagai kota raya masa depan yang futuristik, harmoni dan lestari, di samping menjadi pemacu ekonomi Selangor yang holistik.
“Ada satu ungkapan puisi menarik perhatian beta, seorang kekasih bertanya pada cinta hatinya, ‘Wahai kanda, engkau sudah merantau ke banyak kota indah Bolehkah kau katakan kota mana paling kau damba? Dia menjawab, ‘Kota tempat kekasih hatiku berada.
“Puisi itu terasa dekat dengan beta kerana walaupun sekian banyak kota raya telah beta kunjungi, Shah Alam tetap dalam hati sanubari kerana di sinilah kampung halaman dan kota tumpah rasa beta.
“Beta saksikan bagaimana Shah Alam berkembang maju dengan satu demi satu menara dan mercu tanda, gedung dan gudang gergasi menghiasi langit biru ‘Bandar Raya Anggerik’ ini,” titah baginda.
Tengku Amir Shah bertitah demikian pada Majlis Penyerahan Surat Setuju Terima bagi pembangunan Kompleks Sukan Shah Alam (KSSA) di sini, hari ini.
Hadir sama, Menteri Besar Selangor, Datuk Seri Amirudin Shari.
Di sebalik kepesatan pembangunan, Tengku Amir Shah tidak mahu Shah Alam menjadi antara kota batu yang mengulangi resipi pembangunan daripada sekian banyak kota metropolitan dunia.
Shah Alam, tegas baginda, perlu kekal sebagai pusat pentadbiran dan hab ekonomi, di samping menawarkan ruang sosial rakyat merangkumi pelbagai aktiviti yang mencerminkan kehidupan bahagia dan harmoni.
Bandar raya itu juga, titah Raja Muda Selangor, perlu membolehkan rakyat berkongsi nilai sepunya dan bergaul tanpa mengira agama dan anutan, bangsa serta budaya.
“Apa yang beta bayangkan adalah rakyat Selangor dari Sungai Besar dan Sekinchan yang menguning di utara hingga Broga serta Sepang menghijau di selatan atau dari Gombak di kaki Titiwangsa hingga Pulau Ketam, Tengah dan Carrey datang bertemu dan bertamu di Shah Alam.
“Mereka bukan sekadar datang untuk berurusan rasmi atau menyaksikan Red Giants menyambut pasukan bola sepak sama ada liga tempatan mahupun antarabangsa.
“Mereka turut meluangkan masa bersama kaum kerabat dan sahabat handai membeli-belah dan menjamu selera, menonton persembahan konsert, teater dan seni budaya, beriadah, bersukan dan bersuka ria atau menikmati keindahan tasik dan taman di sini,” titah baginda.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kssa-visi-ubah-selangor-jadi-metropolis-dinamik-moden-raja-muda-selangor/,KSSA: Visi ubah Selangor jadi metropolis dinamik & moden – Raja Muda Selangor,NASIONAL,"16 May 2025, 10:50AM","SHAH ALAM: Visi mengubah Selangor kepada metropolis yang dinamik dan moden hanya boleh direalisasikan menerusi sokongan penuh semua pihak.
Raja Muda Selangor, Tengku Amir Sultan Sharafuddin Idris Shah, bertitah kerjasama antara kerajaan negeri diterajui Menteri Besar, Datuk Seri Amirudin Shari, bersama Menteri Besar Selangor (Pemerbadanan) atau MBI Selangor dan Malaysian Resources Corporation Berhad (MRCB), amat penting dalam merealisasikan pembangunan Kompleks Sukan Shah Alam (KSSA).
Turut berperanan penting, titah baginda, adalah agensi kerajaan, badan bukan kerajaan (NGO), sektor korporat dan rakyat Selangor secara keseluruhannya, dalam mengubah landskap Selangor ke arah lebih moden.
“Menerusi hubungan rapat beta dan Datuk Seri Amirudin, kami komited bekerjasama bagi mengubah Selangor menjadi metropolis dinamik dan moden dengan kemudahan bertaraf tinggi, infrastruktur terkini dan komitmen kukuh terhadap pembangunan lestari.
“Kami berhasrat untuk membentuk sebuah negeri yang bukan sahaja berkembang dari segi ekonomi, tetapi juga memimpin dengan tujuan, seimbang antara inovasi dan terangkum.
“Berpaksikan matlamat ini, kami yakin pembangunan sebenar mesti diseimbangi usaha meningkatkan taraf hidup melalui penjagaan kesihatan mudah diakses, pendidikan berkualiti, perumahan mampu milik dan inisiatif memperkasa golongan muda serta membantu komuniti terpinggir.
“Ini sangat beta hargai dan akan terus memberi sokongan penuh kepada dasar yang meletakkan rakyat Selangor di tengah-tengah kemajuan,” titah baginda pada Majlis Penyerahan Surat Setuju Terima bagi Pembangunan KSSA di sini, hari ini.
Tengku Amir Shah menyatakan kesediaan memberi sokongan penuh kepada semua pihak untuk memastikan visi bersama tercapai dan diteruskan untuk manfaat generasi akan datang.
Titah baginda, kekuatan sebenar Selangor bukan hanya terletak kepada angka atau kedudukan tetapi terhadap kesejahteraan rakyatnya.
“Ini yang menjadi keutamaan kerana Shah Alam memiliki sesuatu yang istimewa. Beta membayangkan Selangor membangun lebih inklusif, maju ke hadapan dan memberi tumpuan kepada kelestarian jangka panjang yang mana setiap insan berpeluang untuk maju dan berjaya.
“KSSA diharap berkembang sebagai mercu tanda sosial dan menjadi tumpuan pelbagai aktiviti kebudayaan, sekali gus memberi inspirasi, mendidik dan mempererat masyarakat.
“Ini akan membentuk Selangor yang lebih sihat, progresif dan berpengetahuan untuk generasi akan datang.
“Beta membayangkan Selangor yang lebih inklusif, berfikir ke hadapan dan fokus terhadap kelestarian jangka panjang yang mana setiap individu mempunyai peluang berkembang, berjaya dan makmur,” titah baginda.
Raja Muda Selangor bertitah, pembangunan KSSA adalah sebahagian visi yang diusahakannya selama tujuh tahun untuk menjadi kenyataan dan bukan dibangunkan sebagai stadium semata-mata.
Sebaliknya, titah baginda, ia adalah ruang untuk semua berkumpul dalam acara sukan, budaya, seni dan pembelajaran.
“KSSA dibangunkan dengan rakyat di fikiran, dibina untuk masa depan tetapi penuh dengan nilai dan tradisi rakyat. Inilah semangat Shah Alam yang dibawa untuk masa depan dan kepada dunia,” titah baginda.
Titah Tengku Amir Shah, Selangor meletak sasaran pelaburan lebih tinggi iaitu RM50 bilion pada 2024 dengan matlamat jangka panjang menyumbang RM500 bilion kepada ekonomi negara dalam tempoh tiga tahun akan datang.
“Kita mahu membina bukan sahaja Selangor yang lebih kuat, tetapi juga Malaysia yang lebih inklusif dan dinamik.
“Kemajuan tidak bermakna jika meminggirkan rakyat dan di Selangor Darul Ehsan, menjadi tanggungjawab pelbagai pihak untuk memastikan pertumbuhan ini memanfaatkan semua, baik di negeri mahu pun di luar sana,” titah baginda.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ahmad-zahid-fadillah-rakam-ucapan-penghargaan-kepada-para-guru/,"Ahmad Zahid, Fadillah rakam ucapan penghargaan kepada para guru",NASIONAL,"16 May 2025, 11:24AM","KUALA LUMPUR: Timbalan Perdana Menteri, Datuk Seri Ahmad Zahidi Hamidi dan Datuk Seri Fadillah Yusof merakam ucapan penghargaan kepada para warga pendidik di seluruh negara.
Menerusi hantaran di Facebook, Ahmad Zahid berkata, sistem pendidikan negara tidak hanya terletak pada dasar dan polisi, tetapi juga bergantung kepada komitmen para guru yang mendidik dengan hati, membimbing dengan kasih, dan membina masa depan anak bangsa dengan penuh keikhlasan.
“Di sebalik setiap kejayaan yang kita kecapi hari ini, berdirinya seorang guru yang pernah sabar membimbing saat kita masih terkial-kial belajar mengeja dan memahami erti kehidupan.
“Saya ingin merakamkan penghargaan dan ucapan terima kasih kepada semua guru di Malaysia, dari ceruk desa hingga ke bandaraya, dari tadika hingga ke menara gading.
“Merekalah insan-insan mulia yang tidak pernah jemu mencurahkan ilmu dan membentuk sahsiah pewaris masa depan negara,” ujar beliau.
Sementara itu, Datuk Seri Fadillah Yusof berkata, jasa para guru tidak ternilai kerana selepas ibu bapa, para guru lah yang membantu membentuk insan berilmu dan berperibadi mulia tanpa mengenal penat lelah, sanggup berkorban masa dan tenaga dalam melaksanakan amanah mendidik anak bangsa.
“Setinggi-tinggi penghargaan terhadap komitmen, keikhlasan, dedikasi dan prestasi tinggi para guru dalam membimbing murid menjadi warga cemerlang, berakhlak mulia dan insan kebanggaan negara.
Beliau turut memaklumkan, tema Hari Guru pada tahun ini “Guru Pemacu Reformasi Pendidikan” turut menyerlah peranan strategik guru sebagai penggerak utama dalam proses transformasi sistem pendidikan.
“Guru bukan sekadar penyampai ilmu, tetapi agen perubahan yang membentuk dasar, pedagogi, dan budaya pembelajaran ke arah lebih progresif.
“Terima kasih kepada setiap insan bergelar guru. Semoga dapat terus menyumbang bakti kepada bangsa dan negara. Jasamu akan dikenang sampai bila-bila,” ujar beliau menerusi hantaran di Facebook.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kssa-transformasi-pembangunan-baharu-rujukan-masa-akan-datang-raja-muda-selangor/,"KSSA: Transformasi pembangunan baharu, rujukan masa akan datang – Raja Muda Selangor",NASIONAL,"16 May 2025, 11:26AM","SHAH ALAM: Kompleks Sukan Shah Alam (KSSA) menonjolkan anjakan paradigma dalam transformasi pembangunan baharu yang menggariskan piawaian unggul reka bentuk, pembinaan dan tadbir urus ruang awam.
Raja Muda Selangor, Tengku Amir Shah Sultan Sharafuddin Idris Shah, bertitah sebagai antara pengisian agenda masa depan, pelan pembangunan baharu Selangor akan mengadaptasi penyelesaian lestari yang mengintegrasi infrastruktur dengan keperluan biodiversiti, sekali gus menjadikannya rujukan utama bagi inisiatif akan datang.
Baginda bertitah demikian pada Majlis Penyerahan Surat Setuju Terima bagi Pembangunan KSSA di sini, hari ini.
Majlis Penyerahan Surat Setuju Terima Bagi Pembangunan Kompleks Sukan Shah Alam (KSSA) antara Menteri Besar Selangor (Pemerbadanan) (MBI) dan Lembaran Prospek Sdn Bhd (LPSB), menandakan permulaan rasmi pembangunan KSSA.
Projek akan dilaksanakan oleh LPSB, anak syarikat milik penuh MRCB Land Sdn Bhd, yang juga anak syarikat Malaysian Resources Corporation Berhad (MRCB).
Hadir sama, Menteri Besar Selangor, Datuk Seri Amirudin Shari; Setiausaha Kerajaan Negeri, Datuk Dr Ahmad Fadzli Ahmad Tajuddin; Ketua Pegawai Eksekutif Kumpulan MBI Selangor, Datuk Saipolyazan M Yusop, dan Pengarah Urusan Kumpulan MRCB, Datuk Imran Salim.
Tengku Amir Shah bertitah, pembangunan KSSA turut mengadaptasi prinsip moden diperlukan, sekali gus membuka lembaran baharu dalam era pembangunan bandar lestari.
“Taman KSSA menjadi hab komuniti dan komponen utama dalam keseluruhan pembangunan KSSA. Buat julung kalinya, ia bakal menyaksikan pelaksanaan pemulihan ekologi melalui pendekatan berasaskan alam semula jadi.
“Di bawah kompleks ini tersedia sistem mitigasi banjir bawah tanah serba canggih dan automatik sepenuhnya, termasuk sebuah kolam tadahan banjir seluas empat hektar bagi menguruskan air hujan dan mengurangkan risiko banjir di zon terdedah di Shah Alam,” titah baginda.
Raja Muda Selangor bertitah, integrasi Taman KSSA ke dalam pelan mitigasi banjir Seksyen 13 Shah Alam oleh Jabatan Pengairan dan Saliran Selangor (JPS) adalah elemen strategik utama dalam pengurusan air hujan, pemulihan ekologi, pembangunan semula bandar dan pengurusan air lestari.
“Pendekatan yang terbukti dan menjimatkan kos ini menyokong objektif rangka kerja alam sekitar, sosial dan tadbir urus (ESG) semasa dan menggalakkan penggunaan tanah yang cekap.
“Melangkaui pembaharuan infrastruktur konvensional, inisiatif ini menggambarkan komitmen jauh ke hadapan untuk meningkatkan kualiti hidup dan keselesaan jangka panjang Selangor,” titah baginda.
Tengku Amir Shah bertitah, pendekatan baharu terhadap pembangunan bandar itu mencerminkan falsafah berasaskan visi, inovasi dan tanggungjawab.
“Ini caranya kita membina legasi – dengan rasa bangga, hala tuju dan komitmen tidak berbelah-bahagi untuk mencapai kecemerlangan.
“Pendekatan ini akan menjadi penanda aras terhadap cara kita melaksanakan pembangunan di Selangor, masa ini dan masa depan.
“Beta membayangkan KSSA tegak megah setanding destinasi ikonik dunia seperti Queen Elizabeth Olympic Park di London, Melbourne Sports Precinct, atau Marina Bay di Singapura, yang bukan sekadar sebuah stadium sebaliknya karya hidup dipenuhi suara, warna dan impian.
“Ia akan menjadi pusat komuniti yang menggabungkan keraian budaya dan pemulihan ekologi. Dibina berasaskan reka bentuk mesra alam, taman ini akan menonjolkan kekayaan warisan alam semula jadi Selangor dan pada masa sama berfungsi sebagai ruang pertemuan dinamik bagi masyarakat pelbagai peringkat usia,” titah baginda.
Raja Muda Selangor bertitah, landskap Taman KSSA akan memelihara ekologi asal termasuk habitat paya dan Hutan Warisan Diraja Selangor, bagi membentuk persekitaran yang membolehkan aktiviti biodiversiti dan manusia berlangsung dalam suasana harmoni.
Direka dengan nilai keterangkuman sebagai teras utama, baginda bertitah, Taman KSSA akan menampilkan akses sejagat dan kawasan mesra deria, termasuk taman permainan yang direka teliti bagi kemudahan kanak-kanak autisme.
Raja Muda Selangor bertitah, menerusi penggabungan elemen sukan dan pembelajaran ekologi, taman itu akan menjadi tuan rumah kepada program pelbagai generasi yang menggalakkan hubungan lebih erat antara komuniti dan persekitaran mereka, menjadikan taman ini sebagai ruang pembelajaran, rekreasi dan perpaduan.
Sebagai sebahagian daripada usaha pembaharuan bandar yang lebih luas, baginda berkata, Taman KSSA akan menyuntik nafas baharu ke ruang awam bandar ini dengan menghidupkan semula taman papan selaju ikonik dan memperkenalkan platform seni, muzik serta persembahan yang bertenaga.
Raja Muda Selangor bertitah, ciri-ciri itu direka untuk mencerminkan dinamika bandar dan merangsang ekspresi kreatif serta interaksi sosial dalam persekitaran semula jadi yang mesra dan inklusif.
Tegas baginda, aspek kelestarian disepadukan secara menyeluruh dalam reka bentuk taman ini. Tanah lembap buatan yang dibentuk sebagai cerminan sistem semula jadi, akan menyokong biodiversiti dan pengurusan air.
Tengku Amir Shah bertitah, pada masa sama, ia turut menawarkan kawasan hijau dengan pemandangan menawan.
“Ia menggunakan prinsip reka bentuk biosentrik, bahan boleh diperbaharui, sistem lingkaran tertutup, dan penanaman asal bagi meminimumkan jejak tapak alam sekitar serta mewujudkan habitat biodiversiti dalam persekitaran bandar,” katanya.
Raja Muda Selangor bertitah, Taman KSSA akan menjadi contoh unggul kehidupan bandar yang lestari, menyatukan inovasi, ekologi dan semangat komuniti dalam ruang bermakna.
“KSSA adalah episod penting dalam perjalanan kita – perjalanan untuk membentuk Selangor yang bertenaga, berjiwa murni, dan berdaya tahan, sedia untuk mencorakkan masa depan dengan penuh yakin dan berhemah.
“Ia akan megah berdiri sebagai monumen yang menggambarkan aspirasi kita bersama dan iltizam tidak berbelah-bahagi kepada pembangunan, di samping menjadi bukti terhadap apa yang mampu kita capai bersama jika kita bersatu dengan satu tujuan, solidariti, dan keyakinan untuk menyambut esok yang gemilang,” titah baginda.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/hari-guru-kpm-umum-6-berita-gembira-untuk-guru/,Hari Guru: KPM umum 6 berita gembira untuk guru,NASIONAL,"16 May 2025, 11:42AM","KUCHING: Warga pendidik menerima khabar gembira sempena sambutan Hari Guru Ke-54 yang diraikan di Pusat Konvensyen Borneo Kuching (BCCK) di sini, hari ini.
Menteri Pendidikan, Fadhlina Sidek mengumumkan perkara itu dalam ucapan aluannya sempena sambutan berkenaan yang dihadiri kira-kira 5,000 guru.
Enam inisiatif itu ialah Kementerian Pendidikan Malaysia (KPM) membuka permohonan pertukaran guru selepas seseorang guru itu berkhidmat cukup dua tahun tanpa syarat.
Inisiatif kedua, seramai 1,470 orang personel MyPg, iaitu pembantu guru bagi tahun 2025 yang mana sekolah yang terpilih berdasarkan kriteria yang ditetapkan akan menerima dua pembantu guru.
Ketiga, seramai 32 guru dalam kalangan penerima Anugerah IKON, Anugerah Guru Inovatif, Anugerah Khas Pendidikan dan Anugerah Guru Berwibawa sempena Sambutan Hari Guru Peringkat Kebangsaan bakal melalui pengalaman di sekolah antarabangsa di United Kingdom secara percuma di bawah Program Global Immersion For Future-Ready Teachers (GIFT)
Keempat, KPM akan menghantar guru dan pegawai terpilih untuk mengikuti Program Kursus Jangka Pendek di luar negara untuk menimba ilmu pengetahuan dan pengalaman dalam beberapa bidang terpilih.
Kelima, diskaun 20 peratus bagi pembelian tiket kapal terbang kepada guru ke seluruh destinasi melalui portal MH GoM.
Keenam, diskaun buku antara 20 peratus hingga 30 peratus bagi pembelian secara dalam talian menggunakan ID DELIMa KPM.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/57-kawasan-di-kuala-langat-alami-gangguan-bekalan-air/,57 kawasan di Kuala Langat alami gangguan bekalan air,NASIONAL,"16 May 2025, 11:48AM","KUALA LANGAT: Sebanyak 57 kawasan di daerah ini mengalami gangguan bekalan air sementara disebabkan henti tugas Loji Rawatan Air (LRA) Labohan Dagang, hari ini.
Pengurusan Air Selangor Sdn Bhd (Air Selangor) berkata henti tugas LRA itu berpunca gangguan bekalan elektrik dari pencawang Tenaga Nasional Berhad (TNB).
Menurutnya, jangkaan tempoh pembaikan siap akan dimaklumkan kelak.
“Antara kawasan terlibat adalah Bandar Rimbayu, Gamuda Kemuning 25.7, Bandar Gamuda Cove, Pekan Banting, Taman Kemuning, Kampung Busut, Kampung Orang Asli Pulau Kempas Banting, Taman Desa Kemandol, Segenting, Taman Seri Jaromas, Kawasan C Telok Panglima Garang, Jalan Sijangkang Utama, Taman Seri Medan, Taman Pewira dan Taman Sijangkang Jaya.
“Selain itu Batu 9 Kebun Baru, Tropicana Aman, Eco Sanctuary, Taman Bentara Batu 9 Kebun Baru, Taman Seri Putra, Taman Banting Baru, Kampung Pulau Carey, Mahkota Industry, Bandar Sungai Emas, Kampong Kanchong Laut, Sungai Buaya, Tongkah, Kampung Bandar, Kampung Sawah dan Kampung Kelanang.
“Turut terjejas Kampung Endah, Kampung Permatang Pasir, Kampung Tali Air, Jugra, Morib, Jalan Raba Banting, Pulau Carey, Telok Panglima Garang, Batu 7 Sempadan, Batu 7 Sijangkang, Batu 8 Sijangkang, Batu 9 Kampung Medan, Batu 9 Kebun Baru dan Batu 10 Kebun Baru,” kata kenyataan itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-pemandu-lori-didakwa-atas-9-pertuduhan/,[VIDEO] Nahas FRU: Pemandu lori didakwa atas 9 pertuduhan,NASIONAL,"16 May 2025, 11:59AM","TELUK INTAN: Pemandu lori membawa muatan batu yang terbabit kemalangan tragis sehingga meragut nyawa sembilan anggota Unit Simpanan Persekutuan (FRU) di Jalan Chikus-Sungai Lampam di sini pada Selasa lalu, didakwa atas sembilan pertuduhan di Mahkamah Sesyen, hari ini.
Tertuduh, Rudi Zulkarnain Mat Radi, 45, bagaimanapun mengaku tidak bersalah atas kesemua sembilan pertuduhan itu yang dikemukakan mengikut Seksyen 41(1) Akta Pengangkutan Jalan 1987.
Mengikut pertuduhan, lelaki itu didakwa memandu lori jenis Hino dengan cara berbahaya kepada orang awam sehingga menyebabkan kematian sembilan penama sekitar jam 9.05 pagi 13 Mei lalu di Kilometer (KM) 15 Jalan Sungai Manik di daerah Hilir Perak.
Mahkamah kemudian membenarkan tertuduh diikat jamin sebanyak RM6,000 bagi setiap pertuduhan, dan menetapkan tarikh 17 Jun depan untuk sebutan semula kes.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ranhill-saj-terima-dana-rm120-juta-selepas-catat-nrw-paling-rendah/,Ranhill SAJ terima dana RM120 juta selepas catat NRW paling rendah,NASIONAL,"16 May 2025, 12:03PM","Oleh: Zahir Senapiah
JOHOR BAHRU: Pembekal tunggal air terawat Johor, Ranhill SAJ Sdn. Bhd, menerima peruntukan lebih RM120 juta di bawah Program Pengurangan Kadar Air Tidak Berhasil (NRW) Kebangsaan.
Syarikat itu menerima dana berkenaan menerusi bayaran imbuhan balik daripada Kementerian Peralihan Tenaga dan Transformasi Air (PETRA).
Ketua Pegawai Operasi Ranhill SAJ Khairul Effendy Tusam, berkata peruntukan itu membolehkan beberapa projek berimpak tinggi dilaksanakan bagi kepentingan pengguna di Johor.
“Pencapaian kadar NRW sebanyak 24.1 peratus yang pada tahun 2023 adalah yang terendah dalam tempoh lima tahun, berbanding sasaran yang ditetapkan oleh Suruhanjaya Perkhidmatan Air Negara (SPAN), iaitu 24.5 peratus.
“Ia adalah kejayaan hasil usaha berterusan syarikat dalam mengoptimumkan kecekapan pengurusan air terawat,” katanya dalam satu kenyataan.
Tegasnya, dana yang diterima akan dimanafaatkan bagi tujuan mengganti paip lama, memasang peralatan mengesan kebocoran, serta peluasan kawasan pengukuran meter daerah (DMA).
Beliau yakin, usaha itu mampu meningkatkan kecekapan pemantauan sistem bekalan air kepada lebih empat juta pelanggan di seluruh Johor.
Geran itu antara inisiatif strategik kerajaan pusat bagi merangsang transformasi industri air negara yang diberikan kepada operator air yang menunjukkan prestasi cemerlang dalam aspek kecekapan dan kelestarian air.
Dua lagi operator pembekalan air yang turut menerima geran itu adalah Air Selangor (AiS) dan Syarikat Air Terengganu (SATU).
Majlis penyerahan disempurnakan Timbalan Perdana Menteri merangkap Menteri Peralihan Tenaga dan Transformasi Air, Datuk Seri Fadillah Yusof di Putrajaya, pagi tadi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ekonomi-malaysia-tumbuh-4-4-peratus-suku-pertama-2025/,Ekonomi Malaysia tumbuh 4.4 peratus suku pertama 2025,NASIONAL,"16 May 2025, 12:08PM","Oleh: Afrina Romzi & Amanda Lopez
KUALA LUMPUR: Keluaran Dalam Negara Kasar (KDNK) Malaysia mencatatkan pertumbuhan sebanyak 4.4 peratus pada suku pertama 2025, berbanding 4.9 peratus pada suku keempat tahun lalu.
Ketua Perangkawan, Datuk Seri Mohd Uzir Mahidin berkata pertumbuhan ekonomi pada suku tahun ini dipacu oleh prestasi stabil daripada aspek penawaran khususnya sektor perkhidmatan, pembuatan dan pembinaan.
“Ini mencerminkan pengeluaran domestik yang kukuh serta asas industri yang pelbagai walaupun berdepan dengan ketidaktentuan ekonomi global,” katanya pada sidang media pengumuman KDNK Suku Pertama 2025 di sini, hari ini.
Tambah beliau, dari segi permintaan, sentimen pengguna dan perniagaan kekal positif.
Perbelanjaan dipacu oleh sambutan perayaan, peningkatan aktiviti perjalanan serta pelaburan yang berterusan dalam projek pembinaan.
“Peningkatan gaji penjawat awam di bawah Sistem Saraan Perkhidmatan Awam (SSPA) dan bayaran fasa pertama Sumbangan Tunai Rahmah (STR) turut menyumbang kepada momentum pertumbuhan ekonomi negara,” katanya.
Dari segi prestasi sektoral, sektor perkhidmatan berkembang sebanyak lima peratus dipacu oleh subsektor perdagangan borong dan runcit pada 4.3 peratus.
Manakala sektor pembuatan menyederhana kepada 4.1 peratus didorong oleh permintaan luar yang berterusan bagi produk elektrik dan
elektronik, menekankan peranan strategik negara dalam rantaian bekalan global.
Sektor pembinaan pula meningkat dengan ketara pada 14.2 peratus menandakan pertumbuhan dua digit selama lima suku tahun berturut-turut.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-siasatan-tertumpu-kepada-syarikat-pemilik-lori/,Nahas FRU: Siasatan tertumpu kepada syarikat pemilik lori,NASIONAL,"16 May 2025, 12:47PM","Oleh: Kumaran Rajamoney
TELUK INTAN: Polis mengesahkan siasatan berhubung nahas membabitkan trak Pasukan Simpanan Persekutuan (FRU) di Teluk Intan, Selasa lalu, turut menjurus kepada aspek tanggungjawab syarikat pemilik lori yang terlibat.
Ketua Polis Daerah Hilir Perak, Asisten Komisioner Bakri Zainal Abidin berkata, syarikat berkenaan telah dipanggil bagi memberi maklumat tambahan bagi membantu siasatan.
“Kita telah memanggil pemilik syarikat lori dan mereka memberikan kerjasama dalam siasatan. Siasatan kita menjurus kepada tiga aspek utama iaitu kecuaian manusia, isu teknikal dan faktor persekitaran.
“Siasatan sedang memperhalusi aspek teknikal bersama pihak berkepentingan lain,” katanya dalam sidang media.
Menurutnya, antara agensi yang membantu siasatan termasuk PUSPAKOM, Jabatan Pengangkutan Jalan (JPJ), Institut Penyelidikan Keselamatan Jalan Raya Malaysia (MIROS) dan Pertubuhan Keselamatan Sosial (PERKESO).
Mengulas lanjut, Bakri berkata aspek penyelenggaraan kenderaan juga diambil kira dalam siasatan dan semua elemen berkaitan akan dimasukkan sebagai bukti yang relevan.
“Polis menjalankan siasatan di bawah Seksyen 41 Akta Pengangkutan Jalan 1987 dan memberi keutamaan kepada kenderaan yang berada berdekatan dengan lokasi kejadian serta saksi yang tampil.
“Setakat ini, seramai 15 saksi termasuk orang awam dan anggota polis sudah dirakam percakapan hasil hebahan di media sosial,” katanya.
Beliau turut menyeru orang ramai yang mempunyai rakaman dashcam sebelum, semasa atau selepas kejadian untuk tampil membantu siasatan.
“Rakaman dashcam adalah bukti penting yang boleh diterima di mahkamah di bawah Akta Keterangan. Kita akan menjaga kerahsiaan semua maklumat yang disalurkan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/769-tahanan-pati-warga-filipina-dihantar-pulang/,769 tahanan PATI warga Filipina dihantar pulang,NASIONAL,"16 May 2025, 12:50PM","Oleh: Safwan Sawi
KOTA KINABALU: Seramai 769 pendatang asing tanpa izin (PATI) warga Filipina telah dihantar pulang melalui program pemindahan tahanan asing ke negara asal oleh Jabatan Imigresen Malaysia Negeri Sabah (JIM Sabah).
Pengarah JIM Sabah, Datuk SH Sitti Saleha Habib Yusoff berkata, kesemua PATI yang dihantar pulang semalam itu membabitkan bayi, kanak-kanak dan dewasa berusia antara tiga hingga 70 tahun yang sebelum ini ditahan di Depot Imigresen Papar, Sandakan dan Tawau.
Katanya, kesemua tahanan PATI dipindahkan melalui Pelabuhan Sandakan menuju ke Zamboanga City, Filipina, menggunakan pengangkutan laut feri MV ANTONIA 1.
“Kesemua tahanan PATI terdiri daripada (438) orang lelaki dewasa, (140) orang perempuan dewasa, (98) orang kanak-kanak lelaki dan (93) orang kanak-kanak perempuan yang berumur dalam lingkungan 3 bulan sehingga 73 tahun.
“Kanak-kanak yang menyertai program ini turut diiringi oleh ibu bapa atau pengiring masing-masing,” katanya dalam kenyataan hari ini.
Menurutnya lagi, sehingga ke hari ini, seramai 4,762 orang warganegara Filipina telah kembali ke negara asal dan menyumbang kepada jumlah keseluruhan PATI di bawah program pemindahan tahanan asing ke negara asal dari Sabah sahaja, iaitu seramai 5,620 orang.
“Kesemua tahanan PATI telah selesai menjalani hukuman mengikut peruntukan undang-undang yang telah ditetapkan dan mempunyai Travel Documents (TD) yang sah untuk melayakkan diri mengikuti proses pemindahan tahanan asing ke negara asal.
“Operasi pemindahan tahanan ini adalah sebahagian daripada operasi berterusan Jabatan Imigresen Negeri Sabah yang dijalankan dari semasa ke semasa bagi semua tahanan yang ditempatkan di depot-depot Imigresen Negeri Sabah untuk mengelakkan tempoh penahanan yang panjang,” ujarnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/hari-guru-reformasi-sektor-pendidikan-perlu-bermula-dari-bilik-darjah-fadhlina/,Hari Guru: Reformasi sektor pendidikan perlu bermula dari bilik darjah – Fadhlina,NASIONAL,"15 May 2025, 07:18PM","KUCHING: Pemerkasaan sektor pendidikan perlu bermula dari bilik darjah yang menjadi asas dalam keseluruhan sistem terbabit.
Menteri Pendidikan, Fadhlina Sidek berkata perubahan dan reformasi sistem itu tidak hanya membabitkan perkara dasar pendidikan, sebaliknya turut berkait perkara asas termasuk interaksi dengan guru-guru yang berkhidmat di lapangan.
Katanya, interaksi yang berkesan di setiap peringkat Kementerian Pendidikan (KPM) akan memberikan kesan besar dan positif kepada usaha pemerkasaan pendidikan serta aspek pengajaran guru dalam kelas.
“Apabila kita membicarakan soal reformasi sekolah, tidak ada tempat lain yang lebih maknanya sesuai unik dan pasti juga memberikan kesan langsung kepada pendidikan dan pembelajaran anak-anak.
“Ia adalah reformasi yang berlaku dalam unit paling kecil atau unit paling fundamental di dalam sekolah iaitu kelas kelas masing-masing,” katanya dalam ucapan sempena Majlis Anugerah Hari Guru Peringkat Kebangsaan Ke-54, di sini, hari ini.
Sebanyak enam anugerah disampaikan kepada guru di majlis berkenaan iaitu Anugerah Khas Pendidikan, Anugerah Guru Inovatif, Anugerah Guru Ikon, Anugerah Guru Berwibawa, Anugerah Khas Bitara Bahasa dan Anugerah Khas Menteri Pendidikan.
Penerima masing-masing menerima sijil, plak penghargaan dan wang tunai berjumlah RM3,000, RM1,000 dan RM500 mengikut kategori.
Fadhlina berkata KPM akan menambah beberapa lagi kategori anugerah cemerlang selepas ini bagi mengiktiraf sumbangan besar guru dalam pembangunan modal insan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bot-tldm-hilang-kawalan-ketika-raptai-lima-25/,Bot TLDM hilang kawalan ketika raptai LIMA ’25,NASIONAL,"15 May 2025, 07:40PM","LANGKAWI: Sebuah bot milik Tentera Laut Diraja Malaysia (TLDM) hilang kawalan ketika menjalani raptai demonstrasi keupayaan sempena Pameran Maritim dan Aeroangkasa Antarabangsa Langkawi 2025 (LIMA ’25), petang tadi.
Dua anggota pasukan keselamatan dipercayai cedera ringan, manakala orang awam tidak cedera.
Ketua Polis Daerah Langkawi, Asisten Komisioner Shariman Ashari berkata kejadian berlaku jam 4.34 petang.
“Insiden melibatkan sebuah bot pasukan keselamatan yang sedang membuat latihan dinaiki lima pegawai dan anggota melanggar sebuah bot pelancongan awam yang berikat berhampiran pantai. Dua anggota pasukan keselamatan telah dirujuk ke hospital untuk rawatan lanjut.
“Tiada sebarang kecederaan membabitkan orang awam. Pihak polis masih belum menerima sebarang laporan polis setakat ini,” katanya dalam kenyataan.
Sementara itu, TLDM dalam satu kenyataan turut mengesahkan kejadian berkenaan.
“Ketika melaksanakan raptai demonstrasi keupayaan sempena perasmian Segmen Maritim Lima 2025, sebuah bot milik TLDM telah hilang kawalan.
“Tiada kemalangan jiwa atau kecederaan parah yang dialami oleh kru bot tersebut akibat insiden ini. Namun, kru dihantar ke hospital berhampiran untuk pemeriksaan lanjut.
TLDM juga memaklumkan akan menubuhkan lembaga siasatan bagi mengenal pasti punca sebenar kejadian.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pm-mahu-dialog-peradaban-diperkukuh/,PM mahu dialog peradaban diperkukuh,NASIONAL,"15 May 2025, 08:09PM","KUALA LUMPUR: Datuk Seri Anwar Ibrahim hari ini menyeru agar dialog antara peradaban diperkukuh dengan semangat konstruktif dan bermaruah, berasaskan pengiktirafan terhadap maruah, kekuatan dan kepelbagaian budaya.
Perdana Menteri menegaskan bahawa nilai keadilan, belas kasihan dan kewujudan bersama adalah asas penting dalam menghadapi cabaran dunia pasca-normal dan perlu dipelihara untuk menjamin keamanan serta kestabilan sejagat.
“Ia perlu merangkumi dialog peradaban menyeluruh, bukan satu budaya yang mengetepikan budaya yang lain, tapi pengiktirafan bersama kekuatan dan maruah,” katanya ketika menyampaikan syarahan umum bertajuk “ASEAN in a Multipolar World: Perspectives from Malaysia” di Moscow State Institute of International Relations (MGIMO).
Syarahan tersebut turut disiarkan di laman Facebook beliau.
Dalam majlis itu, Anwar telah menerima ijazah kedoktoran kehormat daripada MGIMO atas sumbangannya dalam mempromosikan keamanan global dan kerjasama antarabangsa.
Mengulas pertemuannya dengan Presiden Rusia Vladimir Putin, Anwar berkata sesi itu menunjukkan semangat saling menghormati dan layanan setara terhadap Malaysia meskipun merupakan negara kecil di ASEAN.
“Kita tidak percaya kepada unilateralisme. Kita perlu tunjukkan bahawa setiap komuniti, setiap negara, besar atau kecil, kaya atau miskin, mesti diberikan penghormatan dan pengiktirafan,” katanya.
Anwar turut menyatakan bahawa kerangka Malaysia MADANI berkongsi nilai dengan “jiwa Rusia” yang menekankan prinsip keadilan, moral dan keseimbangan masyarakat seperti yang sering ditekankan oleh intelektual negara itu.
Dalam konteks serantau, beliau menyatakan ASEAN kekal berpegang kepada pendekatan konsensus, termasuk dalam isu Myanmar, dengan mengutamakan dialog bagi menjamin keamanan yang membawa kepada kemakmuran.
Anwar juga menekankan pentingnya diplomasi budaya dan pertukaran akademik antara Malaysia dan Rusia.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/aidil-hampir-kejutkan-pemain-ranking-ke-14-dunia/,Aidil hampir kejutkan pemain ranking ke-14 dunia,NASIONAL,"15 May 2025, 08:50PM","KUALA LUMPUR: Pemain perseorangan profesional negara, Aidil Sholeh Ali Sadikin hampir melakar kejutan di Terbuka Thailand sebelum tewas kepada pemain ranking ke-14 dunia dari China, Lu Guang Zu dalam aksi pusingan kedua, hari ini.
Pada aksi di Stadium Nimibutr, Bangkok, pemain ranking ke-48 dunia itu memulakan perlawanan dengan cemerlang sebelum akur dengan kekalahan 21-18, 16-21, 14-21 dalam perlawanan yang berlangsung selama 69 minit.
Meskipun tersingkir, pencapaian kali ini tetap membanggakan apabila ia adalah pencapaian terbaik Aidil di kejohanan bertaraf Super 500, sekali gus menjadi petanda positif menjelang Masters Malaysia, minggu depan.
Aidil sebelum ini turut mempamerkan prestasi cemerlang musim ketika menjuarai Kejohanan Cabaran Antarabangsa Sri Lanka dan mara ke separuh akhir Masters Ruichang, kedua-duanya pada Mac lalu.
Aidil terpaksa melalui pusingan kelayakan di Bangkok dan dijangka berdepan cabaran sama di Malaysia Masters yang bakal berlangsung di Axiata Arena yang menyaksikan dia akan membuka tirai kempen menentang pemain Taiwan, Hang Yu Kai.
Sementara itu, beregu lelaki negara, Wan Arif Wan Junaidi-Yap Roy King mengesahkan kemaraan ke suku akhir selepas mengatasi rakan senegara, Kang Khai Xing-Aaron Tai 21-11, 21-11.
Pasangan itu akan berdepan pemenang perlawanan antara gandingan utama negara, Aaron Chia-Soh Wooi Yik dengan Hiroki Midorikawa-Kyohei Yamashita dari Jepun bagi perebutan tiket ke separuh akhir, esok.
Nasib bagaimanapun tidak menyebelahi satu lagi beregu lelaki negara, Man Wei Chong-Tee Kai Wun yang terus bergelut dengan prestasi tidak menentu apabila tewas kepada pasangan Denmark, William Kryger Boe-Christian Faust Kjaer 21-15, 19-21, 18-21.
Pasangan ranking ketujuh dunia itu sebelum ini turut mengalami prestasi tidak menentu sejak menjuarai Indonesia Masters pada Januari, termasuk tersingkir awal di Masters Orleans Masters, Seluruh England serta Kejohanan Badminton Asia (BAC) di Ningbo.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/upsi-arkib-negara-kumpul-diari-pengetua-1900-1977-calon-memory-of-the-world/,"UPSI, Arkib Negara kumpul Diari Pengetua 1900-1977 calon ‘Memory of the World’",NASIONAL,"15 May 2025, 09:18PM","TANJUNG MALIM: Universiti Pendidikan Sultan Idris (UPSI) dan Arkib Negara Malaysia sedang mengumpul artifak berupa dokumen Diari Pengetua dari tahun 1900 hingga 1977 yang berpotensi dicalonkan sebagai Memory of the World (MoW) di bawah Pertubuhan Pendidikan, Sains dan Kebudayaan Pertubuhan Bangsa-Bangsa Bersatu (UNESCO).
Pengarah Institut Peradaban Melayu UPSI, Prof Dr Tajul Shuhaizam Said berkata dokumen berkaitan adalah Diary College Malacca (1900-1922) dan Principal’s Diary Sultan Idris Training College (1922-1950, 1951-1977).
Dokumen berkenaan katanya, adalah rekod harian rasmi pentadbiran salah satu institusi pendidikan terawal dan terpenting dalam sejarah Tanah Melayu dan Asia Tenggara, malah menjadi dokumen terpenting dalam mengkaji perkembangan pendidikan di Nusantara sejak tahun 1900.
Beliau berkata penubuhan Malacca College (MC) oleh British-Malaya (1786-1957) bertujuan menyediakan guru-guru untuk sekolah-sekolah Melayu di seluruh Tanah Melayu iaitu selama 22 tahun dalam melatih guru-guru sekolah Melayu dengan cara yang teratur dan memenuhi kehendak keperluan pelajaran Melayu dan menggunakan dasar pelajaran kampung dan pertanian yang dilaksanakan oleh kolonial British terhadap orang Melayu.
Katanya, apabila MC ditutup pada tahun 1922, Sultan Idris Training College (SITC) dibuka di Tanjong Malim, Perak dan segala khazanah seperti peralatan, rekod-rekod dan tenaga pengajarnya dipindahkan ke Tanjong Malim demi untuk meneruskan kesinambungan pendidikan anak-anak Melayu.
“Justeru, dalam tempoh itu segala catatan rekod dari MTC sangat penting kerana ia satu-satunya pusat pengajian Melayu tertinggi dan terkenal sejak penubuhannya, dan dianggap sebagai universiti Melayu pada waktu itu sebelum tertubuhnya SITC.
Menurut beliau, hasil catatan tentang maktab ini sangat berguna untuk memberi pemahaman yang betul terhadap sejarah perguruan di Tanah Melayu dan pengaruhnya di rantau Asia Tenggara dan British.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ibu-maut-2-anak-cedera-dalam-kemalangan-pulang-dari-asrama/,"Ibu maut, 2 anak cedera dalam kemalangan pulang dari asrama",NASIONAL,"15 May 2025, 09:40PM","GUA MUSANG: Seorang suri rumah maut dalam kemalangan di Kilometer 42 Jalan Gua Musang-Kuala Krai, dekat Felda Chiku 3, di sini, hari ini.
Dalam kejadian kira-kira 1.30 petang itu, Rohaya Jaafar, 42, disahkan meninggal dunia di tempat kejadian, manakala dua anak lelakinya yang berusia sembilan tahun dan 14 tahun cedera.
Suami mangsa, Mohd Rizlan, 47, berkata, ketika kejadian isterinya memandu Perodua Kancil dalam perjalanan pulang ke rumah di Felda Chiku selepas mengambil anak lelaki di asrama.
Katanya, dia dimaklumkan kejadian oleh anak perempuan ketika berada di tempat kerja dan segera ke hospital.
“Sudah menjadi rutin isteri akan mengambil anak dari asrama setiap kali cuti termasuk hujung minggu, dan dia akan maklumkan kepada saya.
“Kejadian hari ini sangat mengejutkan kami sekeluarga. Namun kami tetap reda dengan apa yang berlaku,” katanya yang memaklumkan jenazah arwah akan dikebumikan di Tanah Perkuburan Islam Rantau Manis.
Sementara itu, Ketua Balai Bomba dan Penyelamat Gua Musang, Penolong Kanan Penguasa Bomba, Nor Azizi Che Noh berkata, pihaknya menerima panggilan berhubung kejadian itu pada jam 1.55 petang.
“Kemalangan babitkan kereta dan lori 10 tan dan sebaik tiba, operasi segera dilaksana bagi mengeluarkan mangsa yang tersepit.
“Mangsa yang juga pemandu kereta disahkan meninggal dunia dan diserah kepada polis untuk tindakan lanjut, manakala dua kanak-kanak cedera dihantar ke hospital untuk rawatan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bomba-berjaya-pujuk-wanita-cuba-terjun-di-lebuh-raya-spe/,Bomba berjaya pujuk wanita cuba terjun di lebuh raya SPE,NASIONAL,"15 May 2025, 10:07PM","KUALA LUMPUR: Bomba berjaya menyelamatkan seorang wanita yang cuba terjun di Kilometer 6.8 Lebuhraya Setiawangsa-Pantai (SPE), Bangsar menghala ke pusat bandar, hari ini.
Pusat Gerakan Operasi Jabatan Bomba dan Penyelamat Malaysia (JBPM) Kuala Lumpur menerima panggilan kecemasan dari orang awam melalui sistem MERS999 memaklumkan terdapat seorang wanita berada di atas lebuhraya SPE dikhuatiri ingin terjun pada jam 7.22 malam.
Komander Operasi, Mazuri Mat Zin, berkata, sebaik menerima panggilan itu pihaknya menghantar jentera ke tempat kejadian.
Menurutnya, pasukan operasi dari Balai Bomba dan Penyelamat (BBP) Jalan Hang Tuah dan bantuan dari BBP Pantai bersama jentera dengan kekuatan 21 orang anggota lain-lain pangkat.
“Setibanya pasukan bomba di lokasi kejadian terdapat seorang wanita dewasa berusia 35 tahun berada di atas tiang lebuh raya dalam keadaan tertekan.
“Wanita terbabit berjaya diselamatkan oleh anggota bomba pada jam 7.55 malam dan seterusnya diserahkan kepada pihak polis untuk tindakan lanjut,” katanya dalam kenyataan malam ini.
Beliau berkata, operasi tamat sepenuhnya pada jam 8.39 malam dan wanita terbabit dibawa menaiki ambulans ke Hospital Kuala Lumpur untuk rawatan lanjut.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/melaka-diiktiraf-mbor-menerusi-pelantikan-ikon-selebriti-china-duta-pelancongan/,Melaka diiktiraf MBOR menerusi pelantikan ikon selebriti China duta pelancongan,NASIONAL,"16 May 2025, 07:19AM","AYER KEROH: Melaka mencatat satu lagi sejarah dalam penganjuran Tahun Melawat Melaka (TMM2024) selepas diiktiraf Malaysia Book of Records (MBOR) menerusi ‘Capaian Digital Terbesar Bagi Pelancongan Malaysia di Platform Wechat’ menggunakan duta selebriti.
Ketua Menteri, Datuk Seri Ab Rauf Yusoh berkata, pengiktirafan itu dicapai hasil pelantikan ikon selebriti antarabangsa dari China, Fan Bingbing sebagai Duta Setiakawan Pelancongan Melaka.
Katanya, selebriti berkenaan memiliki pengaruh besar dalam media sosial sekali gus memanfaatkan platform berkenaan dalam mempromosikan Melaka di peringkat antarabangsa.
Menurutnya, pada 14 dan 15 Jun 2024, nama `Melaka’ dan `Fan Bingbing’ mencatat lebih satu bilion carian digabungkan di platform WeChat China, mengatasi capaian acara mega seperti Shanghai International Film Festival dan Weibo Movie Awards.
“Jumlah pelancong dari China ke Melaka meningkat daripada 204,818 (16.27%) pada Disember 2023 kepada 664,687 pelancong (22.64%) pada Disember 2024, sekali gus mencatat peningkatan 459,869.
“Ini membuktikan strategi promosi pelancongan melalui tokoh berpengaruh antarabangsa memberi impak luar biasa khususnya di China bagi menembusi pasaran utama pelancong ke Melaka,” katanya yang turut berterima kasih kepada media atas mempromosi pelancongan Melaka.
Ab Rauf berkata kejayaan terbabit bukan sekadar angka, sebaliknya satu anjakan imej Melaka yang kini berada di peta pelancongan global sebagai sebuah destinasi yang dikenali, dikunjungi dan dihormati.
Sehubungan itu, katanya, kerajaan negeri akan terus menggandakan usaha promosi berskala global dengan meneroka kerjasama strategik baharu, memanfaatkan platform digital dan memperkukuh kedudukan Melaka sebagai antara destinasi pelancongan paling berpengaruh di rantau ini.
TMM2024 berjaya merekodkan kehadiran 15 juta pelancong dengan menjana hasil keseluruhan RM12.68 bilion menerusi pelbagai aktiviti pelancongan sepanjang penganjurannya tahun lalu.
Berikutan kejayaan berkenaan TMM akan diteruskan sehingga 2026 sejajar dengan Tahun Melawat Malaysia yang bakal dianjurkan tahun depan.
Melaka yang dipilih menjadi tuan rumah Hari Pelancongan Dunia (WTD) dan Persidangan Pelancongan Dunia (WTC) pada September ini bakal melonjak kehadiran pelancong dalam dan luar negara.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tahap-kebersihan-membimbangkan-restoran-nasi-kandar-diarah-tutup-dan-dikompaun/,"Tahap kebersihan membimbangkan, restoran nasi kandar diarah tutup dan dikompaun",NASIONAL,"16 May 2025, 09:00AM","BUTTERWORTH: Sebuah restoran nasi kandar di sini, yang beroperasi dalam persekitaran kebersihan membimbangkan diarah tutup serta-merta dalam Op Bersepadu yang dijalankan Majlis Bandaraya Seberang Perai (MBSP), semalam.
MBSP dalam kenyataan di Facebook berkata, operasi itu diketuai oleh Jabatan Perkhidmatan Kesihatan MBSP, dengan kerjasama Direktorat Penguatkuasaan MBSP dan Pejabat Kesihatan Daerah (PKD) Seberang Perai Utara.
“Antara tindakan diambil ialah penutupan premis serta-merta di bawah Akta Makanan 1983, yang dikeluarkan oleh PKD Seberang Perai Utara selepas mendapati tahap kebersihan premis berada di tahap membimbangkan.
“Dalam pada itu, sebanyak empat kompaun berjumlah RM4,000 serta dua notis atas kesalahan meletakkan halangan di tempat awam dan kegagalan mengemukakan visa pekerja asing yang sah turut dikeluarkan kepada pemilik restoran berkenaan,” katanya.
Tegasnya, operasi itu mencerminkan komitmen penuh pihak berkuasa dalam memastikan kebersihan, keselamatan dan pematuhan undang-undang di premis makanan berada pada tahap yang tertinggi.
“Selain itu, semua pengusaha premis makanan diminta supaya sentiasa mematuhi undang-undang berkaitan dan memastikan premis sentiasa bersih, selamat dan mematuhi standard yang ditetapkan demi kesejahteraan masyarakat,” ujarnya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemandu-cuai-punca-lori-tersangkut/,Pemandu cuai punca lori tersangkut,NASIONAL,"16 May 2025, 09:37AM","SEGAMAT: Kecuaian seorang lelaki kerana tidak cakna soal ketinggian menyebabkan lori dipandunya ‘tersangkut’ di dalam sebuah terowong di Bukit Kecewa, Jalan Ibrahim, Labis, di sini, semalam.
Kejadian pada 4.28 petang itu menyebabkan lori dipandu lelaki berusia 20-an rosak teruk di bahagian atas selepas merempuh bahagian atas terowong setinggi tiga meter itu.
Ketua Polis Daerah Segamat, Superintendan Ahmad Zamry Marinsah berkata, sebelum kejadian, lori dipandu lelaki terbabit dari Labis dalam perjalanan ke Selangor.
Beliau berkata, sebaik tiba kejadian, pemandunya dikatakan tidak peka terhadap ketinggian hingga menyebabkan bahagian atas kenderaan itu tersangkut di dalam terowong berkenaan.
“Bagaimanapun, pemandu lori tidak mengalami kecederaan.
“Kes disiasat mengikut Seksyen 79 (2) Akta Pengangkutan Jalan 1987 kerana gagal mematuhi isyarat lalu lintas.” katanya ketika dihubungi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/hari-guru-agong-raja-pemaisuri-zahir-penghargaan-kepada-para-guru/,"Hari Guru: Agong, Raja Pemaisuri zahir penghargaan kepada para guru",NASIONAL,"16 May 2025, 10:04AM","KUALA LUMPUR: Yang di-Pertuan Agong Sultan Ibrahim, dan Raja Permaisuri Agong Raja Zarith Sofiah, menzahirkan penghargaan kepada para guru di seluruh negara bersempena sambutan Hari Guru, hari ini.
Menerusi kenyataan di Facebook rasmi, Seri Paduka Baginda bertitah bahawa para guru merupakan individu yang luar biasa, yang menyampaikan ilmu pengetahuan tanpa mengharapkan sebarang balasan, semata-mata demi membentuk sebuah masyarakat yang cemerlang.
“Tanpa guru, tiadalah ilmu, tanpa ilmu, perjalanan ke hadapan diselubungi kegelapan.
“Guru ibarat cahaya yang menerangi jalan kita menuju masa depan yang lebih gemilang.
“Terima kasih kepada semua guru atas dedikasi dan pengorbanan kalian sama ada di kota mahupun di ceruk pedalaman negara, khidmat bakti anda akan sentiasa dikenang,” titah Sultan Ibrahim.
Hari Guru disambut setiap tahun pada 16 Mei di Malaysia bagi menghargai dedikasi dan komitmen warga pendidik terhadap profesion perguruan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-polis-bantu-hantar-pulang-mangsa-ke-kampung-halaman/,Nahas FRU: Polis bantu hantar pulang mangsa ke kampung halaman,NASIONAL,"15 May 2025, 02:57PM","Oleh: Kumaran Rajamoney
IPOH: Polis Diraja Malaysia (PDRM) membantu menghantar pulang seorang anggota Pasukan Simpanan Persekutuan (FRU) yang cedera dalam nahas jalan raya membabitkan konvoi FRU di Teluk Intan, Selasa lalu, ke kampung halamannya di Arau, Perlis.
Lans Koperal Muhammad Aniq Taufiq Rozi, 25, yang sebelum ini menerima rawatan di Hospital Teluk Intan, dibenarkan keluar wad pada malam tadi dan dihantar pulang ke rumah ibu bapanya di Jejawi, Arau dengan menggunakan perkhidmatan ambulans swasta.
Bantuan itu diberikan susulan mangsa tidak dapat duduk akibat kecederaan yang dialaminya.
Selain menguruskan bantuan ambulans, Ibu Pejabat Polis Daerah (IPD) Hilir Perak turut membantu menyediakan penginapan sementara untuk waris mangsa yang berada di Teluk Intan.
Ketua Polis Daerah Hilir Perak, Asisten Komisioner Dr. Bakri Zainal Abidin turut hadir dalam misi penghantaran pulang itu yang berlangsung sekitar jam 12 tengah hari tadi.
Dalam insiden menyayat hati pada Selasa lalu, trak FRU yang membawa 18 anggota dalam perjalanan pulang ke Ipoh selepas penugasan sempena sambutan ‘Chitra Paurnami’ terlibat kemalangan dengan sebuah lori membawa muatan batu.
Sembilan anggota terkorban manakala sembilan lagi mengalami kecederaan dan menerima rawatan di Hospital Teluk Intan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/cadang-kekalkan-bayaran-pencen-bulanan-lindungi-pesara-daripada-penipuan-kppa/,Cadang kekalkan bayaran pencen bulanan lindungi pesara daripada penipuan – KPPA,NASIONAL,"15 May 2025, 03:23PM","KUALA LUMPUR: Kerajaan dijangka mengekalkan pembayaran bulanan dalam Sistem Saraan Perkhidmatan Awam (SSPA) baharu yang menggantikan skim pencen, berbanding pengeluaran sekaligus selepas bersara.
Cadangan mengekalkan pembayaran bulanan disifatkan lebih proaktif bagi elak pesara menjadi mangsa penipuan dan memastikan simpanan hari tua diurus dengan lebih efisien.
Ketua Pengarah Perkhidmatan Awam (KPPA), Tan Sri Wan Ahmad Dahlan Abdul Aziz, berkata, cadangan itu turut dipersetujui Kementerian Kewangan (MoF) dan Kumpulan Wang Simpanan Pekerja (KWSP) yang terbabit dalam Kajian Sistem Saraan Perkhidmatan Awam (JIKSPA) di bawah kelolaan Jabatan Perkhidmatan Awam (JPA).
“Kita sedang drafkan supaya penjawat awam bagi lantikan tetap bercarum nanti akan terima bayaran bulanan sebagaimana pesara sekarang. Itu sudah boleh kita lakukan kerana ada persetujuan MoF dan KWSP.
“Kita sudah maklumkan perkara ini kepada Perdana Menteri (Datuk Seri Anwar Ibrahim), jika dapat selonggok (sebagaimana sekarang) ada pesara yang jadi mangsa scam hingga baru dua hari keluarkan duit, semuanya habis.
“Jadi kita drafkan supaya mereka terima (bayaran) secara bulanan, katalah setahun keperluan mereka RM25,000, jadi selebihnya simpanan itu akan dilaburkan semula dalam KWSP, ini (lebih menguntungkan) kerana akan terima pula dividen setiap akhir tahun, “ katanya.
Beliau berkata demikian ketika ditemui media selepas Program Bicara Figura: Menelusuri Aspirasi Memaknai Reformasi di Auditorium Sultan Ahmad Shah, Ibu Pejabat RISDA, di sini, hari ini.
Turut hadir, Pengerusi RISDA, Manndzri Nasib dan Ketua Pengarahnya, Zainal Azni Zulkifli.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ops-gasak-fokus-bendung-ketirisan-bukan-tarik-subsidi/,"Ops Gasak: Fokus bendung ketirisan, bukan tarik subsidi",NASIONAL,"15 May 2025, 04:04PM","Oleh: Deerina Sheikh
CYBERJAYA: Pelaksanaan Operasi Gempur Penyelewengan dan Ketirisan Gas Memasak Bersubsidi (Ops Gasak) bukan bertujuan menarik balik subsidi gas petroleum cecair (LPG), sebaliknya bagi memastikan subsidi kerajaan sampai kepada golongan yang layak.
Menteri Perdagangan Dalam Negeri dan Kos Sara Hidup (KPDN), Datuk Armizan Mohd Ali berkata, operasi itu dilaksanakan sebagai langkah pengukuhan penguatkuasaan terhadap ketirisan subsidi yang berlaku sejak sekian lama.
“Saya ingin tegaskan bahawa Ops Gasak bukan dilaksanakan untuk menarik subsidi. Subsidi masih dikekalkan, namun kita perlu pastikan tiada penyelewengan dan penyalahgunaan,” katanya pada sidang media selepas merasmikan Seminar Akses Pasaran Runcit, di sini hari ini.
Beliau turut mempertikaikan permintaan segelintir pihak yang mahu kerajaan menangguhkan tindakan penguatkuasaan tersebut.
“Adakah kita sebagai pembayar cukai mahu hasil titik peluh kita disalahgunakan oleh pihak yang hanya mahu mengaut keuntungan semata-mata?” soalnya.
Baru-baru ini, Persatuan Pengusaha Dobi Melayu (MULA) mencadangkan agar kerajaan memberi moratorium terhadap pelaksanaan Ops Gasak, khususnya terhadap pengusaha dobi kerana mendakwa peralihan kepada LPG komersial menimbulkan beban kos.
Menurut Pengerusinya, Zarina Ismail, harga LPG komersial mencecah RM65 hingga RM70 untuk tong seberat 14 kilogram, berbanding LPG bersubsidi yang hanya sekitar RM27 hingga RM30.
Namun, Armizan menegaskan bahawa pemain industri perlu segera menyemak semula model perniagaan masing-masing agar selari dengan peraturan semasa.
Beliau menyatakan bahawa terdapat perniagaan yang sudah mematuhi peraturan dan adalah tidak adil sekiranya wujud layanan dua darjat terhadap pengusaha yang masih bergantung kepada LPG bersubsidi untuk tujuan komersial.
Ops Gasak yang dilancarkan pada 1 Mei lalu dilaksanakan secara bersepadu di seluruh negara dengan kerjasama Polis Diraja Malaysia (PDRM), Jabatan Kastam Diraja Malaysia dan Suruhanjaya Pencegahan Rasuah Malaysia (SPRM).
Tambah beliau, walaupun pendekatan penguatkuasaan digunakan, ia tetap dijalankan secara berhemah demi memastikan industri memahami keperluan pematuhan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-2-anggota-cedera-sudah-keluar-hospital-7-masih-dirawat/,"Nahas FRU: 2 anggota cedera sudah keluar hospital, 7 masih dirawat",NASIONAL,"15 May 2025, 04:53PM","IPOH: Dua daripada sembilan anggota Pasukan Simpanan Persekutuan (FRU) yang cedera dalam kemalangan di Kilometer 15 Jalan Chikus–Sungai Lampam, dekat Teluk Intan kelmarin sudah dibenarkan keluar dari hospital.
Ketua Polis Perak, Datuk Noor Hisam Nordin berkata, tujuh lagi anggota masih menerima rawatan iaitu enam di Hospital Teluk Intan dan seorang lagi di Hospital Raja Permaisuri Bainun (HRPB).
“Koperal Nizam Tarmizi telah dibenarkan keluar dari Hospital Teluk Intan pada hari kejadian, manakala Muhammad Aniq Taufiq Rozi dibenarkan keluar semalam,” katanya ketika dihubungi hari ini.
Enam anggota yang masih dirawat di Hospital Teluk Intan ialah Koperal Haslizal Mohd Ali, 44; Sarjan Mazlan Mat, 50; Koperal Mohd Izwan Ishak, 39; Sarjan Mohd Parih Ali, 41; Koperal Mohammad Zulnaidi Muhammad Zulkifli, 34 dan Koperal Mohd Harrisul Ikhsan Mohd Mahabudin, 39.
Sementara Koperal Syed Isfan Syed Mohammad, 32, masih tidak sedarkan diri serta menggunakan alat bantuan pernafasan dan menerima rawatan intensif di HRPB.
“Syed Isfan masih tidak sedarkan diri dan perlu distabilkan terlebih dahulu sebelum doktor boleh melakukan pembedahan pada bahagian tulang pinggulnya,” katanya.
Sebelum ini, Noor Hisam dilapor berkata tiga daripada enam anggota FRU yang masih menerima rawatan di Hospital Teluk Intan selepas kemalangan ngeri itu berada dalam keadaan kritikal dan belum sedarkan diri.
Mereka ialah Haslizal, Mazlan dan Mohd Izwan, manakala Mohd Parih, Mohammad Zulnaidi dan Mohd Harrisul Ikhsan telah sedar dan berada dalam keadaan stabil.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/jpa-di-peringkat-akhir-kajian-beri-fleksibiliti-penjawat-awam-kerja-dari-rumah/,JPA di peringkat akhir kajian beri fleksibiliti penjawat awam kerja dari rumah,NASIONAL,"15 May 2025, 05:10PM","KUALA LUMPUR: Jabatan Perkhidmatan Awam (JPA) kini berada di peringkat akhir kajian bagi memberikan fleksibiliti kepada penjawat awam yang berkeperluan untuk bekerja dari rumah.
Ketua Pengarah Perkhidmatan Awam, Tan Sri Wan Ahmad Dahlan Abdul Aziz berkata, melalui kajian itu pihaknya turut melihat secara menyeluruh bentuk kelonggaran yang boleh diberikan dan kaedah pelaksanaannya.
“Kami di JPA sentiasa mendengar keluh kesah penjawat awam… kita tidak boleh rasa selesa dengan apa yang ada sekarang, tetapi perlu dinamik dan sentiasa lihat bagaimana untuk beri keselesaan kepada mereka.
“Kerana itu kita sudah berada di peringkat akhir kajian untuk lihat dari segi fleksibiliti bekerja, tak semestinya bekerja di pejabat (seperti sekarang).
“Mungkin ini boleh dilihat dari segi keperluan penjawat awam itu, misalnya bagi pekerja wanita yang mengandung, mereka ada keperluan untuk tidak bekerja di pejabat,” katanya selepas Program Bicara Figura: Menelusuri Aspirasi Memaknai Reformasi di Auditorium Sultan Ahmad Shah, Ibu Pejabat RISDA, di sini, hari ini.
Mengulas lanjut kajian itu, beliau berkata ia mengambil kira budaya kerja di Malaysia yang masih di takuk lama, berbanding negara maju lain.
Justeru, Wan Ahmad Dahlan menegaskan wujud keperluan untuk JPA membantu penjawat awam yang sememangnya ada keperluan untuk bekerja di rumah.
Mengulas dasar bekerja dari rumah bagi penjawat awam bersempena Sidang Kemuncak ASEAN yang dijadual hujung bulan ini, Wan Ahmad Dahlan memaklumkan ada permintaan sudah diluluskan, dengan permohonan dibuat melalui ketua jabatan masing-masing.
Katanya, dasar itu diperuntukkan melalui Pekeliling Perkhidmatan Sumber Manusia (MyPPSM), Ceraian SR.4.1.2 bertujuan mewujudkan keseimbangan antara keperluan agensi serta kesejahteraan pegawai, termasuk keharmonian kerja dan kehidupan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-penguatkuasaan-undang-undang-sedia-ada-cukup-untuk-tindakan-terhadap-syarikat-lori-terlibat-kemalangan/,Nahas FRU: Penguatkuasaan undang-undang sedia ada cukup untuk tindakan terhadap syarikat lori terlibat kemalangan,NASIONAL,"15 May 2025, 05:20PM","Oleh: Syafiqah Damanhuri
PUTRAJAYA: Penguatkuasaan undang-undang sedia ada mencukupi untuk mengenakan tindakan terhadap syarikat pemilik lori muatan batu kerikil yang terlibat dalam nahas trak Unit Simpanan Persekutuan (FRU) pada Selasa lalu.
Menurut Timbalan Perdana Menteri, Datuk Seri Ahmad Zahid Hamidi selaku Pengerusi Jawatankuasa Kabinet Mengenai Keselamatan Dan Kesesakan Jalan Raya, selain siasatan ke atas pemandu, syarikat berkenaan boleh disiasat di bawah Akta Pengangkutan Jalan 1987 melalui Pusat Pemeriksaan Kenderaan Berkomputer (Puspakom) dan Jabatan Pengangkutan Jalan (JPJ).
“Pemandu dikenakan reman selama empat hari itu perintah daripada mahkamah. Siasatan dilakukan oleh pihak Jabatan Siasatan dan Penguatkuasaan Trafik (JSPT).
“Dan juga oleh pihak JPJ untuk tuan punya syarikat atau tuan punya lori itu siasatan akan dilakukan melalui Puspakom.
“Kita serahkan kepada pihak Kementerian Pengangkutan melalui JPJ dan Puspakom untuk melakukan siasatan,” katanya.
Beliau berkata demikian ketika ditemui pada Majlis Perkhidmatan Cemerlang dan Apresiasi Kementerian Kemajuan Desa dan Wilayah (KKDW) Tahun 2024.
Selasa lalu, sembilan anggota FRU maut dan lapan cedera dalam nahas jalan raya membabitkan trak FRU dan lori muatan batu kerikil di simpang tiga Jalan Chikus – Sungai Lampam di Teluk Intan, Perak.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/maqis-gagalkan-cubaan-seludup-masuk-tinja-haiwan-bernilai-rm10000/,"MAQIS gagalkan cubaan seludup masuk tinja haiwan bernilai RM10,000",NASIONAL,"15 May 2025, 05:38PM","JOHOR BAHRU: Jabatan Perkhidmatan Kuarantin dan Pemeriksaan Malaysia (MAQIS) dengan kerjasama Agensi Kawalan dan Perlindungan Sempadan Malaysia (AKPS) menahan seorang pemandu lori dan merampas 22 guni tinja haiwan di Bangunan Sultan Iskandar (BSI) yang diimport dari Singapura, kelmarin.
Pengarahnya, Edie Putra Md Yusof berkata, hasil pemeriksaan yang dijalankan pada jam 3.30 petang itu telah menemukan lebih kurang 10,000 kilogram tinja haiwan dianggarkan bernilai RM10,000 yang cuba dibawa masuk melalui laluan lori import dari Singapura.
Katanya, pemeriksaan lanjut mendapati kesemua muatan tinja haiwan berkenaan dibawa masuk tanpa permit import MAQIS.
Justeru, pemandu lori berusia 39 tahun telah ditahan dan diambil keterangan bagi membantu siasatan sebelum dibebaskan dengan jaminan.
Perbuatan mengimport apa-apa jenis keluaran pertanian tanpa permit adalah satu kesalahan di bawah Seksyen 11(1) Akta Perkhidmatan Kuarantin dan Pemeriksaan Malaysia 2011 [Akta 728] yang boleh dihukum di bawah Seksyen 11(3) Akta yang sama.
Sabit kesalahan, boleh didenda maksima RM100,000 atau dipenjara tidak melebihi enam tahun atau kedua-duanya sekali.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tvet-ekonomi-digital-jadi-fokus-utama-pembangunan-belia-ahmad-zahid/,"TVET, ekonomi digital jadi fokus utama pembangunan belia – Ahmad Zahid",NASIONAL,"15 May 2025, 06:03PM","Oleh: Azreena Izaham
KUALA LUMPUR: Kerajaan terus memperkasa pelbagai inisiatif bagi meluaskan peluang pembangunan belia, termasuk dalam bidang TVET, keusahawanan, ekonomi hijau dan ekonomi digital.
Timbalan Perdana Menteri, Datuk Seri Ahmad Zahid Hamidi berkata, inisiatif itu bertujuan memastikan anak muda bukan sahaja mampu bersaing, malah turut bersedia memimpin perubahan masa hadapan.
“Teruslah melangkah dengan yakin dan menyumbang dengan penuh semangat kerana masa depan negara ini amat bergantung kepada keberanian dan kebijaksanaan kalian,” katanya menerusi hantaran di Facebook, hari ini.
Katanya, belia perlu lebih matang, berilmu dan memiliki daya fikir tinggi dalam mendepani cabaran semasa yang semakin kompleks dan mencabar.
Dalam hantaran sama, Zahid turut mengucapkan selamat menyambut Hari Belia Negara, sambil menyatakan bahawa sambutan itu merupakan manifestasi penghargaan kerajaan terhadap peranan dan sumbangan besar golongan belia dalam pembangunan negara.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/seorang-individu-dipanggil-berhubung-ilustrasi-jalur-gemilang-tak-lengkap/,Seorang individu dipanggil berhubung ilustrasi Jalur Gemilang tak lengkap,NASIONAL,"15 May 2025, 06:28PM","KUALA LUMPUR: Seorang individu dipanggil untuk memberi keterangan kepada Suruhanjaya Komunikasi dan Multimedia Malaysia (MCMC) berhubung satu hantaran di media sosial yang memaparkan ilustrasi Jalur Gemilang dalam keadaan tidak lengkap.
MCMC menerusi kenyataan memaklumkan, sebuah telefon bimbit turut disita bagi membantu siasatan susulan beberapa aduan diterima daripada orang awam.
“Individu-individu lain yang berkaitan akan turut dipanggil sekiranya perlu dan kertas siasatan akan dirujuk kepada Timbalan Pendakwa Raya untuk arahan selanjutnya.
“Siasatan di bawah Seksyen 233 Akta Komunikasi dan Multimedia 1998 (AKM 1998) yang memperuntukkan hukuman denda sehingga RM500,000 atau penjara sehingga dua tahun, atau kedua-duanya sekali jika disabitkan kesalahan,” menurut kenyataan itu.
MCMC memaklumkan Jalur Gemilang adalah simbol rasmi negara yang membawa nilai kedaulatan dan perpaduan dan penggunaan ilustrasi tidak tepat khususnya di platform dalam talian boleh menimbulkan kekeliruan serta menyentuh sensitiviti awam.
Justeru, MCMC menyarankan semua pengguna media sosial lebih berwaspada dan bertanggungjawab dalam menghasilkan dan memuat naik kandungan khususnya dalam era teknologi moden seperti Kecerdasan Buatan (AI) dan penjana kandungan digital.
MCMC mengingatkan amalan kawal selia kendiri dan semakan fakta yang teliti, amat penting bagi mengelakkan penyebaran kandungan yang mengelirukan atau berpotensi mengganggu keharmonian masyarakat.
MCMC komited untuk bertindak tegas terhadap mana-mana pelanggaran undang-undang tanpa mengira kedudukan atau latar belakang individu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bekas-suami-liza-abdullah-meninggal-dunia/,Bekas suami Liza Abdullah meninggal dunia,DUNIA SENI,"15 May 2025, 06:33PM","KUALA LUMPUR: Jenazah bekas suami pelakon Liza Abdullah, Allahyarham Zolkefli Abdul Rahman selamat dikebumikan di Tanah Perkuburan Raudhatul Sakinah Taman Selasih, Gombak, kira-kira jam 12 tengah hari tadi.
Zolkefli meninggal dunia jam 10.45 malam tadi akibat menghidap pelbagai jenis penyakit, antaranya kencing manis dan buah pinggang.
Menurut Liza, bekas suaminya sering keluar masuk hospital dan baru menghidap tiroid.
“Arwah menghidap pelbagai komplikasi penyakit. Kakinya sudah dipotong akibat kencing manis, manakala buah pinggangnya juga bermasalah.
“Empat hari lalu doktor mengesyaki arwah menghidap tiroid. Keadaan arwah memang lemah dan sering keluar masuk hospital.
“Sepanjang arwah sakit, anak-anak bergilir-gilir menjaganya,” kata Liza kepada BH Online.
Liza yang turut hadir memberikan penghormatan terakhir buat bekas suaminya berterima kasih kepada rakan-rakan artis yang turut sama datang menziarah.
“Alhamdulillah, rakan-rakan arwah dan beberapa rakan artis hadir menziarah.
“Tiga anak lelaki kami juga turut uruskan jenazah arwah hingga ke liang lahad,” kata Liza.
Terdahulu, berita duka pemergian Zolkefli dikongsikan anak keduanya, Nurnaffiz Syahiddah menerusi Instagram Story, malam tadi.
“Salam, abah saya, Zolkefli Abdul Rahman menghembuskan nafas terakhir pada jam 10.45 malam tadi.
“Jenazah akan dimandikan dan disolatkan di Masjid Amru Ibni Al-As, Bandar Baru Sentul jam 7.30 pagi dan akan disemadikan di Tanah Perkuburan Raudhatul Sakinah Taman Selasih,” tulis Nurnaffiz.
Liza bercerai dengan Zolkefli pada 2014 selepas 26 tahun berkongsi hidup.
Mereka dikurniakan empat cahaya mata iaitu Zulhaffiz Zarriq, 36; Nurnaffiz Syahiddah, 32; Zulsyahmi Naqib, 23, dan Zulsyahmi Afif, 21.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mh17-ibu-mangsa-lega-penantian-11-tahun-berakhir-harap-kematian-anak-dapat-pembelaan/,"MH17: Ibu mangsa lega penantian 11 tahun berakhir, harap kematian anak dapat pembelaan",NASIONAL,"15 May 2025, 06:43PM","ALOR SETAR: “Saya rasa lega bila mengetahui Rusia disahkan pihak yang bertanggungjawab menyebabkan pesawat MH17 ditembak jatuh selepas hampir 11 tahun menanti, semoga kematian mereka mendapat pembelaan sewajarnya,” kata Habibah Ismail, 76.
Ibu kepada Ketua Pramugari MH17, Allahyarham Azrina Yakob itu berkata, dia sentiasa mengikuti perkembangan berhubung perkara itu dan mengetahui pihak bertanggungjawab dalam kejadian berkenaan ketika menonton berita disiarkan televisyen malam semalam.
Katanya, dia sangat berharap perkara itu benar dan tidak dijadikan bahan politik oleh negara berkuasa besar.
“Akhirnya sudah ada titik noktah terhadap kejadian itu, saya menanti setiap tahun apa hasil siasatan pihak berkuasa antarabangsa.
“Sebagai ibu, siapa yang tidak sedih kehilangan anak dengan cara begitu, walaupun reda saya tetap mengharapkan keadilan untuk anak saya dan semua yang terkorban,” katanya ketika dihubungi hari ini.
Pada 17 Julai 2014, pesawat Malaysia Airlines (MAS) MH17 ditembak jatuh di timur Ukraine sehingga meragut nyawa 298 penumpang dan anak kapal.
Pesawat itu ditembak sejurus berlepas dari Lapangan Terbang Schiphol di Amsterdam pada jam 12.15 tengah hari (waktu Amsterdam) dan dijadual tiba di Kuala Lumpur pada jam 6.10 pagi (waktu Malaysia) Jumaat, 18 Julai 2014.
Pada Jun 2019, tiga rakyat Rusia iaitu Igor Girkin, Sergey Dubinsky dan Oleg Pulatov, serta seorang rakyat Ukraine, Leonid Kharchenko akhirnya didakwa secara in absentia di Mahkamah Daerah The Hague atas pertuduhan membunuh.
Pada 17 November 2022, mahkamah itu menjatuhkan hukuman penjara seumur hidup terhadap Girkin, Dubinsky dan Kharchenko selepas didapati bersalah atas pertuduhan menembak jatuh pesawat MH17 dan menyebabkan semua 298 penumpang dan krunya terbunuh, manakala Pulatov dilepaskan atas pertuduhan sama.
Kelmarin media melaporkan, Majlis Pertubuhan Penerbangan Awam Antarabangsa (ICAO) semalam memutuskan Rusia bertanggungjawab atas insiden tembakan jatuh sebuah pesawat penerbangan Malaysia di ruang udara Ukraine pada 2014 yang mengorbankan 298 penumpang dan anak kapal.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tragedi-mh17-keluarga-harap-keadilan-ditegakkan-hargai-keprihatinan-pm/,"Tragedi MH17: Keluarga harap keadilan ditegakkan, hargai keprihatinan PM",NASIONAL,"15 May 2025, 07:03PM","Oleh: Siti Khadijah Jaafar

SHAH ALAM: Keluarga dan waris mangsa pesawat MH17 berharap siasatan telus dilakukan bagi menegakkan keadilan buat semua penumpang dan anak kapal pesawat malang itu.

Mereka turut menzahirkan penghargaan kepada Perdana Menteri, Datuk Seri Anwar Ibrahim yang cakna dan prihatin dengan membangkitkan isu berkenaan dalam pertemuanya bersama Presiden Rusia, Vladimir Putin, semalam.

Wan Yusuf Irfan Wan Amran yang merupakan anak kepada juruterbang pesawat MH17, Allahyarham Kapten Wan Amran Wan Hussin berkata, dapatan Majlis Pertubuhan Penerbangan Awam Antarabangsa (ICAO) seharusnya menjadi titik tolak kepada kerajaan untuk bertindak dengan lebih tegas dalam memperjuangkan keadilan buat semua mangsa dan keluarga mereka.
“Saya harap agar kerajaan terutamanya MOT dapat follow up kes ini supaya keadilan dapat dilaksanakan terhadap mangsa-mangsa MH17 setelah sekian lama kami menunggu keadilan untuk dilaksanakan tapi malangnya ia mengambil masa yang begitu lama untuk prosiding dan sebagainya,” katanya ketika ditemui Buletin TV3, hari ini.

Mengulas kesediaan Putin untuk bekerjasama, anak bongsu dari dua beradik ini berharap kekejaman insiden tembakan itu dapat segera dirungkai dengan pelaku sebenarnya dikenakan hukuman setimpal.

“Saya dan next of kin berharap kerajaan Rusia sedia membayar pampasan kepada next of kin MH17 kerana MH17 ni one of the worst tragedy of aviation 21 centuries ia adalah act of terrorism kapal civilian yang ditembak jatuh.

“Saya juga ingin berterima kasih kepada Perdana Menteri kita kerana menyuarakan isu ini kepada Putin. Malaysia Airlines ni kita punya proud. Our national proud is our flag, rakyat kita yang mati terbunuh ditembak jatuh saya harap kerajaan dapat follow up dengan keluarga dan waris mangsa berhubung isu ini,” ujarnya.

Wan Yusof Irfan yang berusia sembilan tahun ketika tragedi itu berlaku bakal mengikut jejak langkah bapanya apabila melanjutkan pengajian dalam bidang kejuruteraan penyelenggaraan pesawat di Sepang.

Sementara itu Noriah Daud, ibu kepada pembantu juruterbang, Allahyarham Ahmad Hakimi Hanapi Mohd Noor berharap pertemuan Anwar dan Putin akan memberikan perkembangan positif sekali gus merungkai segala persoalan.

“Alhamdulillah kita menunggu dah nak 11 tahun lebih, Alhamdulillah lah PM Anwar kita baik hati dapat meluahkan perasaan ibu bapa yang anak sudah meninggal. Saya tak boleh nak terus cakap banyak dah. Kita tunggulah apa tindakan dan keputusan yang akan kerajaan lakukan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/2-kanak-kanak-cedera-ringan-dalam-kemalangan-di-tapah/,2 kanak-kanak cedera ringan dalam kemalangan di Tapah,NASIONAL,"20 May 2025, 10:52AM","Oleh: Kumaran Rajamoney
IPOH: Dua kanak-kanak perempuan mengalami kecederaan ringan selepas terlibat dalam satu kemalangan membabitkan sebuah lori kontena dan sebuah kereta di Kilometer 351.7 Lebuhraya Utara-Selatan (arah utara) berhampiran Tapah, pagi tadi.
Ketua Polis Daerah Tapah, Superintenden Johari Yahya berkata, kemalangan berlaku kira-kira jam 8 pagi apabila lori kontena yang membawa muatan batu kapur mengalami tayar pecah, mengakibatkan kenderaan itu hilang kawalan lalu terbabas ke arah bertentangan sebelum terbalik.
“Sebuah kereta jenis Mercedes-Benz yang datang dari arah sama tidak sempat mengelak lalu melanggar lori tersebut dan terseret bersama ke arah utara,” katanya dalam satu kenyataan.
Pemandu lori, serta pemandu kereta tidak mengalami sebarang kecederaan.
Dua lagi penumpang dewasa dalam kereta turut terselamat tanpa kecederaan.
Bagaimanapun, dua kanak-kanak yang merupakan penumpang kereta masing-masing berusia 3 tahun, dilaporkan mengalami kecederaan ringan dan telah diberi rawatan lanjut.
Insiden tersebut menyebabkan semua lorong arah utara terpaksa ditutup sepenuhnya bagi kerja-kerja pembersihan dan pengalihan kenderaan terlibat.
Laluan arah selatan pula hanya dibuka di lorong kanan, mengakibatkan kesesakan trafik sejauh lebih enam kilometer.
Orang ramai yang menggunakan laluan terbabit dinasihatkan untuk mengikut arahan pihak berkuasa serta mempertimbangkan laluan alternatif bagi mengelakkan kesesakan."
https://www.buletintv3.my/nasional/datuk-antara-6-ditahan-kes-rasuah-kontrak-ratusan-ribu-ringgit/,Datuk antara 6 ditahan kes rasuah kontrak ratusan ribu ringgit,NASIONAL,"20 May 2025, 06:35PM","KUALA LUMPUR: Dua penjawat awam termasuk berjawatan pengarah dan bergelar Datuk antara enam ditahan Suruhanjaya Pencegahan Rasuah Malaysia (SPRM) susulan kes rasuah membabitkan kontrak bernilai ratusan ribu ringgit.
Lelaki bergelar Datuk itu bersama seorang lagi penjawat awam iaitu jurutera di sebuah jabatan kerajaan di ibu negara adalah suspek utama kes membabitkan tawaran kerja kontrak pembangunan dan senggaraan sejak 2021.
Menurut sumber, semua suspek terdiri empat lelaki dan dua wanita berusia lingkungan 20 hingga 50-an itu ditahan jam 5.30 petang semalam ketika hadir memberi keterangan di Ibu Pejabat SPRM di Putrajaya.
“Dua suspek utama berjawatan pengarah serta jurutera di sebuah jabatan kerajaan dipercayai meminta dan menerima rasuah daripada kontraktor yang ditawarkan kerja kontrak pembangunan dan senggaraan di bawah seliaannya antara 2021 hingga kini.
“Turut ditahan suami isteri bersama bapanya yang juga pemilik syarikat bergelar Datuk, selain seorang kontraktor kerana disyaki bertindak sebagai orang tengah dalam mendapatkan rasuah daripada kalangan kontraktor,” katanya.
Sumber berkata, siasatan awal mendapati kedua-dua suspek utama menerima kira-kira RM115,000 daripada orang tengah dalam bentuk wang tunai, pembiayaan ubah suai rumah dan pemberian telefon bimbit.
Katanya, menerusi Op Kepala dijalankan Bahagian Operasi Khas SPRM di 10 premis sekitar Lembah Klang dan Johor semalam, SPRM menyita dua unit kenderaan jenis Toyota Hilux, wang tunai kira-kira RM165,000 selain membekukan 95 akaun perbankan terdiri akaun individu dan syarikat membabitkan jumlah kira-kira RM6 juta.
Sementara itu, Pengarah Kanan Bahagian Operasi Khas SPRM, Datuk Mohamad Zamri Zainul Abidin ketika dihubungi mengesahkan tangkapan, dengan kes disiasat mengikut Seksyen 17(a) Akta SPRM 2009.
Lima daripada suspek terbabit kini direman lima hari sehingga 24 Mei ini, manakala seorang lagi selama tiga hari selepas permohonan dibuat SPRM di Mahkamah Majistret Putrajaya pagi tadi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dua-remaja-ditahan-ugut-sebar-video-bogel/,Dua remaja ditahan ugut sebar video bogel,NASIONAL,"20 May 2025, 06:20PM","Oleh: Zulfakhri Shamsul Ariffin

KUALA LUMPUR: Dua remaja lelaki tempatan berusia 18 tahun ditahan polis selepas disyaki terlibat dalam kes pemerasan menggunakan video bogel yang membabitkan seorang lelaki dan teman wanitanya di Taman Melawati, Ampang.

Ketua Polis Daerah Ampang Jaya, ACP Mohd Azam Ismail, berkata kejadian berlaku pada 11 April lalu apabila mangsa menerima pesanan WhatsApp daripada individu dikenali yang mengugut untuk menyebarkan video bogel tersebut sekiranya tidak membayar sejumlah wang yang diminta.

“Mangsa telah membuat bayaran secara ansuran sebanyak RM2,800 kepada suspek di sekitar Kuala Lumpur.

“Suspek turut meminta wang tunai tambahan sebanyak RM1,000 daripada pengadu. Susulan itu, pengadu telah membuat laporan polis untuk tindakan selanjutnya,” katanya dalam satu kenyataan hari ini.

Bertindak atas laporan tersebut, sepasukan pegawai dan anggota dari Bahagian Siasatan Jenayah Daerah (BSJD) Ampang Jaya telah melakukan tangkapan pada 18 Mei lalu di Galaxy Ampang serta merampas tiga unit telefon bimbit.

“Siasatan mendapati suspek pertama mempunyai empat rekod jenayah lampau termasuk kes berkaitan dadah, manakala suspek kedua tidak mempunyai sebarang rekod jenayah.

“Kedua-dua suspek juga didapati positif dadah jenis THC hasil ujian air kencing,” tambah beliau.

Kedua-dua suspek telah direman selama empat hari bermula 19 hingga 22 Mei bagi membantu siasatan.

Kes disiasat di bawah Seksyen 385 Kanun Keseksaan kerana pemerasan, yang boleh membawa hukuman penjara sehingga tujuh tahun, denda, sebatan, atau mana-mana dua daripada hukuman tersebut jika sabit kesalahan.

Mereka turut disiasat di bawah Seksyen 292 Kanun Keseksaan kerana memiliki bahan lucah, yang memperuntukkan hukuman penjara hingga tiga tahun, denda, atau kedua-duanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dbkl-nafi-terima-tuntutan-jalankan-operasi-24-jam-pulihkan-gangguan-sistem/,"DBKL nafi terima tuntutan, jalankan operasi 24 jam pulihkan gangguan sistem",NASIONAL,"20 May 2025, 05:55PM","Oleh: Zulfakhri Shamsul Ariffin
KUALA LUMPUR: Dewan Bandaraya Kuala Lumpur (DBKL) mengesahkan berlaku gangguan sistem pada 27 April lalu namun menegaskan tidak menerima sebarang tuntutan tebusan (ransom) seperti yang didakwa sesetengah pihak.
Datuk Bandar Kuala Lumpur, Datuk Seri Dr Maimunah Mohd Sharif berkata, tindakan segera diambil sejurus insiden itu dikenal pasti dan pemulihan sistem sedang giat dilaksanakan.
Beliau turut menafikan dakwaan yang tersebar melalui satu laporan media yang menyatakan DBKL menerima tuntutan tebusan daripada pihak tertentu.
“Setakat hari ini, sebanyak 13 aplikasi telah pun kita pulihkan dan ada lagi dalam proses pemulihan dan saya ingin menegaskan, tidak ada, kita tidak ada menerima tuntutan daripada mana-mana pihak, janganlah kita menggunakan maklumat yang tidak tepat untuk menguar-uarkan perkara yang tidak sahih,” katanya ketika dihubungi Buletin TV3.
Mengulas kenyataan Ahli Parlimen Cheras, Tan Kok Wai yang didakwa mengatakan sistem DBKL telah digodam dan melibatkan tuntutan tebusan, Maimunah berkata beliau telah menghubungi sendiri wakil rakyat itu untuk mendapatkan penjelasan.
“Saya bertanya kepada beliau, di manakah beliau mendapat maklumat tersebut sebab saya tidak ada maklumat, saya sebagai Datuk Bandar, tidak ada mendapat sebarang maklumat berkaitan ini.
“Saya semak juga dengan pegawai-pegawai saya, pegawai ICT saya daripada Agensi Keselamatan Siber Negara (NACSA), daripada MMC dan juga bersama dengan pasukan saya, tidak ada menerima.
Tambahnya, Ahli Parlimen Cheras itu memaklumkan kepadanya bahawa informasi yang diperoleh itu adalah daripada sumber yang boleh dipercayai namun enggan mendedahkan identitinya.
Menurutnya, DBKL sentiasa terbuka untuk memberikan maklumat sahih dan meminta semua pihak merujuk kepada saluran rasmi sebelum membuat sebarang kenyataan awam.
Selain itu, Maimunah memaklumkan siasatan masih dijalankan dengan kerjasama pihak NACSA, Suruhanjaya Komunikasi dan Multimedia Malaysia (MCMC), serta vendor terlibat.
“Kita telah bekerja 24 jam untuk memulihkan semua (aplikasi) untuk memberikan yang terbaik kepada warga kota.
“Kami juga telah menetapkan sasaran pemulihan penuh menjelang 23 Mei,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pertimbang-had-umur-bersara-65-tahun-azalina/,Pertimbang had umur bersara 65 tahun – Azalina,NASIONAL,"20 May 2025, 05:48PM","Oleh: Syafiqah Damanhuri
PUTRAJAYA: Kerajaan disaran untuk meneliti had umur persaraan kepada 65 tahun berbanding usia 60 tahun.
Menteri di Jabatan Perdana Menteri (Undang-Undang dan Reformasi Institusi) Datuk Seri Azalina Othman Said berkata, usia 60 tahun jika dibandingkan dengan beberapa negara luar tidak lagi melihat usia itu sebagai ‘tua’ sebaliknya masih sihat dan berpengalaman.
“Saya cuma memberi komen bahawa mungkin kerajaan patut pertimbangkan umur 65 tahun ini.
“Ia hanyalah pandangan peribadi saya. Sebab tahu tak kenapa? Sekarang ini ramai warga emas masih kelihatan muda dan aktif,” katanya.
Beliau bekata demikian ketika ditemui pada Majlis Anugerah Perkhidmatan Cemerlang Tahun 2024 dan Jasamu Dikenang Tahun 2025 hari ini.
Tambahnya, ketika ini amalan bagi Hakim yang bertugas ditetapkan usia persaraan pada 65 tahun ke atas.
“Sebab saya tengok macam Hakim-Hakim kita pun bersara pada umur 65 tahun. Ada negara, contohnya masa saya pergi mesyuarat ASEAN dengan Menteri Undang-Undang, ada yang menyatakan persaraan pada umur 70 tahun. Hakim-hakim mereka. Ada juga yang 65 tahun.
“Mereka berkongsi cerita, jadi pengalaman itu satu perkara penting, dan sekarang umur 60 pun sudah nampak muda,” katanya.
Untuk rekod, kerajaan melanjutkan umur persaraan wajib anggota sektor awam kepada 60 tahun berkuatkuasa mulai 1 Januari 2012.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/yang-patuh-yang-melawan-misi-ejen-muda-dalam-dunia-serba-hiruk/,"Yang patuh, yang melawan: Misi ejen muda dalam dunia serba hiruk",NASIONAL,"20 May 2025, 05:37PM","SEKIRANYA ada yang mengharapkan filem ini hanya sebuah sekuel filem animasi biasa, ternyata sekali mereka akan terus berharap dan menyimpan harapan tersebut. Sebaliknya, filem Ejen Ali: The Movie 2: Misi Satria menawarkan pengalaman luar biasa melangkaui jangkaan. Filem animasi 3D itu tidak hanya menghiburkan, tetapi turut mengundang renungan. Bukan dengan cara keras, tetapi berhemah, seakan bisikan dalam hati yang tidak mahu diam.
Antara Tugas dan Nurani
Ali masih seperti dahulu, cerdik, berani, tetapi kini lebih impulsif. Dia bukan sekadar watak animasi; dia adalah cerminan bayang anak muda yang dibesarkan dalam sistem yang menjunjung kepatuhan dan memandang penuh curiga pada soal jawab. Apabila seorang kanak-kanak dijadikan instrumen utama dalam operasi negara, kita mula bertanya; siapakah yang sebenar-benarnya sedang memimpin?
Filem ini tidak memaksa jawapan. Ia membiarkan kita untuk merasa gelisah, dan saya fikir impaknya lebih berpengaruh daripada syarahan.
Kuasa dan Mesin: Bila Manusia Cuma Protokol
Kuasa dalam filem ini tidak berwajah kasar. Ia halus, tersusun dalam data, skrin, dan sistem. Teratur, bersih dan kosong. Tanpa empati. Tanpa ruang untuk silap yang dimaafkan. Ia buat saya terfikir; dalam dunia sebenar, kita selalu memuji kecekapan. Tetapi dalam beberapa hal, keputusan yang memerlukan naluri; apakah kuasa mesin benar-benar boleh dipercayai?
Belia, Dasar, dan Dilema
Cerita ini tidak hanya tentang Ali. Ia mengenai belia Malaysia yang berpotensi tinggi, tetapi seringkali dibajakan mengikut acuan lama. Kita katakan mereka sebagai pemimpin masa depan, tetapi hari ini, mereka juga pelaksana kepada keputusan yang diputuskan semalam.
Filem ini seperti membuka ruang untuk kita bertanya; adakah kita sedang membentuk pemimpin, atau sekadar melatih mereka untuk patuh dan tunduk?
Dunia Cyberaya Yang Terlalu Dekat, Sangat Dekat
Visual filem ini amat mengagumkan, tetapi yang lebih menarik ialah bagaimana ia mencerminkan dasar dunia kita hari ini yang berselirat dengan transformasi digital, keselamatan data, tenaga lestari dan good governance. Semuanya ada, tersirat. Tidak mengkritik secara langsung, tetapi memberi pantulan yang mencuit minda.
Seni Bercerita Yang Jujur
Yang saya kagumi, filem ini masih kekal sebagai cerita aksi animasi yang mempersonakan, tanpa mengorbankan dasar tema. Ini jarang. Dan mungkin ia patut dijadikan contoh; bahawa cerita untuk rakyat, termasuk yang muda, tidak perlu direndahkan mutunya.
Penghujung Yang Terbuka
Misi Satria tidak ditutup dengan noktah. Ia tinggalkan kita tergantung sedikit, dan bertanya banyak soalan. Dan dalam dunia yang kononnya hitam dan putih, kadangkala kita perlukan cerita seperti ini; yang akan mengingatkan kita bahawa garis kebenaran dan kekuasaan jarang sekali lurus.
Filem aksi animasi Ejen Ali The Movie 2: Misi Satria diarahkan oleh Usamah Zaid bakal ditayangkan di pawagam seluruh negara mulai 22 Mei depan.
#EATM2
#ejenalithemovie2
*Ulasan oleh Muzaffar Mustapha
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mayat-nelayan-hilang-ditemui-terapung/,Mayat nelayan hilang ditemui terapung,NASIONAL,"20 May 2025, 05:34PM","KUALA LUMPUR: Kehilangan seorang nelayan di laut sejak tiga hari lalu terungkai apabila mayatnya ditemui di perairan sekitar Kapar pada Selasa.
Pengarah Agensi Penguatkuasaan Maritim Malaysia (Maritim Malaysia) Selangor, Kapten Maritim Abdul Muhaimin Muhammad Salleh berkata, dalam kejadian 17 Mei lalu, mangsa dilaporkan hilang selepas bot fiber yang dinaikinya bersama dua rakan lain dilanggar sebuah bot pukat tunda di perairan Klang.
Menurutnya, susulan itu, satu operasi mencari dan menyelamat (CARILAMAT) dilancarkan pada Sabtu bagi mencari mangsa.
“Mayat lelaki tempatan itu dijumpai kira-kira jam 8.35 pagi oleh sekumpulan nelayan yang turut membantu dalam operasi pencarian.
“Mayat ditemui dalam keadaan terapung pada jarak 4.6 batu nautika dari perairan Hydro Kapar dan dibawa ke Jeti Nelayan Sementa sekitar jam 10.05 pagi sebelum diserahkan kepada pihak polis untuk tindakan lanjut,” katanya dalam satu kenyataan.
Beliau berkata, dua lagi rakan mangsa yang terselamat dalam insiden sama sebelum ini telah dibawa ke Jeti Maritim Negeri Selangor.
“Kedua-dua individu terbabit dihantar ke Hospital Tengku Ampuan Rahimah (HTAR), Klang untuk rawatan akibat kecederaan dan keletihan,” ujarnya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dua-tekong-35-pati-ditahan-pga/,"Dua tekong, 35 PATI ditahan PGA",NASIONAL,"20 May 2025, 05:25PM","KOTA BHARU: Dua tekong dan 35 pendatang asing tanpa izin (PATI) ditahan Pasukan Gerakan Am (PGA) selepas menyerbu sebuah rumah di Loring Dato Kadok, Ketereh, pagi semalam.
Penahanan jam 11.30 pagi dilakukan Batalion 8 menerusi Ops Taring Wawasan.
Komander Briged Tenggara PGA, Datuk Nik Ros Azhan Nik Ab Hamid berkata, ketika serbuan dilakukan, dua lelaki tempatan yang juga tekong berada dalam kereta di hadapan rumah.
“Hasil pemeriksaan lanjut mendapati terdapat 11 lelaki Bangladesh, 24 PATI termasuk lima wanita warga Myanmar ditemui dalam rumah berkenaan.
“Semua lelaki Bangladesh dan seorang lelaki Myanmar tidak mempunyai cop masuk ke Malaysia yang sah di pasport manakala yang lain tiada dokumen pengenalan diri yang sah.
“Semua suspek disyaki diseludup masuk ke Malaysia melalui jalan yang tidak diwartakan. Dua lelaki tempatan berusia 31 dan 57 tahun disyaki menjadi tekong untuk menyeludup semua suspek masuk ke negara ini.
“Semua PATI ditahan di bawah Seksyen 6(1)(c) Akta Imigresen 1959/63 manakala tekong ditahan di bawah Seksyen 26 (J) Akta ATIPSOM 2007.
“Hasil ujian air kencing mendapati seorang tekong positif dadah jenis Methamphetamin,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kanak-kanak-terperangkap-dalam-kereta-diselamatkan/,Kanak-kanak terperangkap dalam kereta diselamatkan,NASIONAL,"20 May 2025, 05:21PM","Oleh: Kumaran Rajamoney
SUNGAI SIPUT: Seorang kanak-kanak perempuan berusia setahun enam bulan berdepan detik cemas apabila terperangkap di dalam sebuah kereta di hadapan Sekolah Kebangsaan Setia Jaya, dekat Enggor, di sini pagi tadi.
Menurut kenyataan Jabatan Bomba dan Penyelamat Malaysia (JBPM) Perak, pihaknya menerima panggilan kecemasan pada jam 8.57 pagi sebelum sepasukan anggota dari Balai Bomba dan Penyelamat (BBP) Sungai Siput digerakkan ke lokasi kejadian yang terletak kira-kira 13 kilometer dari balai.
Jentera tiba pada jam 9.11 pagi dan mendapati mangsa berada di dalam sebuah kereta jenis Perodua Axia yang terkunci dari dalam.
Operasi menyelamat dilakukan menggunakan peralatan khas, dan mangsa berjaya dikeluarkan dalam keadaan selamat tanpa sebarang kecederaan, sebelum diserahkan kepada ibunya.
Operasi berakhir sepenuhnya pada jam 9.20 pagi selepas 40 minit berlangsung.
Seramai 10 anggota bersama dua jentera terlibat dalam operasi berkenaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mara-sarawak-perkukuh-kerjasama-strategik-bidang-pendidikan-tenaga/,"MARA, Sarawak perkukuh kerjasama strategik bidang pendidikan, tenaga",NASIONAL,"20 May 2025, 04:37PM","KUALA LUMPUR: Majlis Amanah Rakyat (MARA) bakal memperkukuh kerjasama strategik bersama kerajaan Sarawak bagi memperkasa bidang pendidikan dan keusahawanan, khususnya dalam sektor tenaga konvensional dan tenaga baharu.
Pengerusinya, Datuk Asyraf Wajdi Dusuki, berkata kedua-dua pihak bersetuju secara dasar untuk menjadikan Institut Kemahiran MARA (IKM) Bintulu sebagai hab pendidikan serantau dalam bidang tenaga.
Beliau yang membuat kunjungan hormat ke atas Premier Sarawak, Tan Sri Abang Johari Abang Openg di bangunan Dewan Undangan Negeri (DUN) di Kucing, hari ini, berkata bidang tenaga itu merangkumi minyak dan gas serta teknologi tenaga hijau.
“Kita melihat potensi besar dalam mempertingkat kerjasama ini memandangkan MARA mempunyai mandat dan kemudahan pendidikan yang boleh diselaraskan dengan aspirasi kerajaan Sarawak, terutama dalam menjadikan negeri itu hab tenaga baharu termasuk hidrogen.
“Bidang tenaga itu merangkumi minyak dan gas serta teknologi tenaga hijau dengan fasiliti bertaraf antarabangsa yang mendapat pengiktirafan pelbagai pihak,” katanya menerusi kenyataan di Facebook.
Mengulas lanjut, beliau menjelaskan, perincian mengenai pelan induk IKM Bintulu dijangka dimuktamadkan dalam tempoh tiga bulan, manakala pelancaran rasmi dijangka sebelum akhir tahun ini.
“Inisiatif ini akan memastikan anak-anak Sarawak mendapat manfaat langsung daripada program pendidikan dan latihan kemahiran MARA seperti IKM dan GiatMARA.
“Kita mahu mereka menjadi tenaga kerja mahir dengan jaminan pekerjaan dan gaji yang bermaruah. Kita tidak mahu sekadar menjadi jaguh kampung, kita mahu Sarawak dikenali sebagai pemain global dalam pendidikan berkaitan tenaga,” katanya.
Sementara itu, Asyraf Wajdi memaklumkan, dalam sesi libat urus bersama pelajar Maktab Rendah Sains MARA (MRSM) dan institusi MARA di Bintulu, terdapat beberapa permintaan untuk menaik taraf fasiliti dengan peruntukan dianggarkan lebih RM3 juta.
“Semua permintaan pelajar MRSM dan IKM Bintulu dalam sesi soal jawab kelmarin diluluskan Majlis MARA yang buat pertama kali bermesyuarat di MRSM Bintulu Sarawak,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/peniaga-hilang-selepas-keluar-hisap-rokok/,Peniaga hilang selepas keluar hisap rokok,NASIONAL,"20 May 2025, 04:31PM","KUANTAN: Seorang peniaga dilaporkan hilang selepas keluar rumah untuk menghisap rokok di sebuah taman permainan berhampiran rumahnya di Lorong Bukit Ubi di sini, pada 14 Mei lalu.
Ketua Polis Daerah Kuantan, Asisten Komisioner Wan Mohd Zahari Wan Busu berkata, bagaimanapun pihaknya menerima laporan kehilangan D Balamurugan, 36, daripada isterinya pada 17 Mei lalu.
Katanya, berdasarkan laporan, Balamurugan memberitahu isteri mahu menghisap rokok di taman permainan berhampiran dengan rumah pada jam 2 petang.
“Sejam kemudian, suami pengadu masih tidak pulang dan pengadu berusaha mencari tetapi tidak menemuinya selain gagal menghubungi Balamurugan kerana tidak menggunakan telefon bimbit.
“Pengadu menghubungi rakan suami dan ahli keluarga tetapi mereka tidak tahu dan pada masa sama, Balamurugan mengalami masalah kemurungan.
“Bimbang keselamatan suaminya, pengadu membuat laporan polis di Balai Polis Kuantan pada 10.28 malam, 17 Mei lalu,” katanya dalam kenyataan hari ini.
Beliau berkata, Balamurugan mempunyai dua anak dan isterinya adalah warganegara India dan tidak bekerja.
Katanya, ketika keluar dari rumah, Balamurugan memakai baju kotak berwarna hitam, merah, putih dan berseluar jeans biru.
“Balamurugan hanya membawa dompet dan tidak membawa kad pengenalan.
“Pengadu ada melihat sistem rakaman litar tertutup (CCTV) di rumah jirannya dan mendapati Balamurugan berjalan menuju ke taman permainan itu pada 14 Mei lalu,” katanya.
Sehubungan itu, beliau berkata, orang ramai yang mempunyai sebarang maklumat mengenai Balamurugan boleh memaklumkan ke Bilik Gerakan Ibu Pejabat Polis Daerah Kuantan atau balai polis berhampiran.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dbkl-nafi-penggodam-tuntut-rm236-17-juta/,DBKL nafi penggodam tuntut RM236.17 juta,NASIONAL,"20 May 2025, 04:04PM","KUALA LUMPUR: Dewan Bandaraya Kuala Lumpur (DBKL) menafikan dakwaan penggodam menuntut wang tebusan sebanyak USD55 juta (RM236.17 juta) berikutan gangguan beberapa sistem perkhidmatan dalam talian pihak berkuasa tempatan (PBT) itu.
Datuk Bandar Kuala Lumpur, Datuk Seri Dr Maimunah Mohd Sharif berkata, gangguan itu memang berlaku, namun tiada tuntutan wang.
“Betul, ada gangguan pada sistem, tetapi tida ada berlaku meminta wang (tebusan) atau ‘ransom’ daripada sesiapa,” katanya menurut laporan Harian Metro.
Sementara itu, Ketua Polis Kuala Lumpur Datuk Rusdi Mohd Isa berkata, pihaknya juga tidak menerima laporan polis berhubung kejadian terbabit, setakat ini.
Terdahulu, Ahli Parlimen Cheras Tan Kok Wai mendakwa sistem dalam talian milik DBKL digodam, dan penggodam menuntut wang tebusan sebanyak USD55 juta (RM236.17 juta).
Menurut laporan China Press, Kok Wai memaklumkan beliau menerima maklumat terbabit daripada individu dipercayainya yang boleh diharap sekali gus yakin bahawa insiden itu benar-benar berlaku.
Terdahulu, Maimunah dilaporkan berkata, gangguan itu menjejaskan capaian dan penggunaan sistem DBKL oleh orang awam.
“Sejak 1 Mei 2025, sistem-sistem ini menunjukkan pemulihan secara berperingkat. Kami jangka akses penuh kepada e-Lesson, e-Perumahan, ADU@KL, Tempah@KL dan sistem IPIT dapat dipulihkan sepenuhnya menjelang 20 Mei 2025,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pati-diseludup-guna-kenderaan-mewah/,PATI diseludup guna kenderaan mewah,NASIONAL,"20 May 2025, 04:01PM","JELI: Tindakan penyeludup menggunakan kenderaan mewah Toyota Velfire dengan membawa pendatang asing tanpa izin (PATI) tidak berjaya untuk mengaburi pihak berkuasa.
Perkara itu selepas dua lelaki tempatan ditahan pasukan polis Ibu Pejabat Polis Daerah (IPD) Jeli dengan kerjasama polis.
Usaha itu gagal apabila Ibu Pejabat Polis Daerah (IPD) Jeli mengerahkan sepasukan pegawai dan anggota melalui kerjasama Pasukan Polis Kontinjen Kelantan menahan dua lelaki tempatan yang didakwa berperanan sebagai pemandu kepada 15 warga asing di daerah ini, kelmarin.
Ketua Polis Daerah Jeli, Superintendan Kamarulzaman Harun berkata operasi itu dilakukan selepas pihak polis mengesan dan menahan kenderaan terbabit dalam keadaan mencurigakan.
“Pemeriksaan lanjut menahan dua lelaki tempatan berusia 24 dan 31 tahun yang disyaki terbabit dalam aktiviti penyeludupan warga asing.
“Turut ditahan dalam kenderaan ialah 15 warga asing iaitu 10 lelaki dan lima wanita berusia 20 hingga 43 tahun yang gagal mengemukakan sebarang dokumen pengenalan diri yang sah.
“Kesemua tangkapan dan barang rampasan dibawa ke IPD Jeli untuk siasatan lanjut,” katanya dalam satu kenyataan hari ini.
Kamarulzaman berkata kes disiasat mengikut peruntukan undang-undang berkaitan pemerdagangan orang dan imigresen.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/112-warga-asing-disekat-masuk-negara/,112 warga asing disekat masuk negara,NASIONAL,"20 May 2025, 03:44PM","KUALA LUMPUR: Seramai 112 individu terdiri warga Bangladesh, Pakistan dan India ditolak daripada memasuki negara ini semalam, selepas gagal mematuhi syarat-syarat yang ditetapkan.
Semua mereka dikesan mendarat di Lapangan Terbang Antarabangsa Kuala Lumpur (KLIA) lebih enam jam, namun tidak hadir ke kaunter untuk pemeriksaan Imigresen.
Agensi Kawalan dan Perlindungan Sempadan Malaysia (AKPS) memaklumkan, semua mereka adalah antara 300 individu dari pelbagai negara yang diperiksa dalam operasi pemantauan berkala oleh Unit Pemantau AKPS di KLIA.
“Hasil pemeriksaan kita mendapati sebilangan daripada mereka yang lama mendarat dengan sengaja tidak pergi ke kaunter Imigresen.
“Tindakan mereka mencetuskan keraguan terhadap tujuan kedatangan mereka ke negara ini sebelum mereka ditahan.
“Semua mereka kemudiannya dibawa ke pejabat Unit Pemantau AKPS KLIA bagi tujuan siasatan dan pemeriksaan lanjut sebelum keputusan rasmi penolakan kemasukan dikeluarkan ke atas mereka,” katanya dalam satu kenyataan hari ini.
AKPS akan terus mempergiatkan aktiviti pemantauan serta penguatkuasaan bagi memastikan keselamatan pintu masuk dan kedaulatan sempadan negara sentiasa terpelihara.
AKPS bagaimanapun tidak memperincikan kesalahan yang dilakukan oleh 112 individu berkenaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/peras-ugut-pengunjung-hospital-pengawal-keselamatan-direman/,"Peras, ugut pengunjung hospital, pengawal keselamatan direman",NASIONAL,"20 May 2025, 03:37PM","KAJANG: Seorang pengawal keselamatan wanita ditahan polis semalam selepas tular perbuatannya dipercayai melakukan pemerasan berjumlah RM50 terhadap seorang pengunjung sebuah hospital tahun lalu.
Ketua Polis Daerah Kajang Asisten Komisioner Naazron Abdul Yusof berkata, pihaknya terkesan rakaman video yang memaparkan seorang wanita meminta pengawal keselamatan itu memulangkan wang RM50 milik ibunya.
Menurutnya, pengadu turut membuat laporan polis mengenai kejadian itu pada 11.27 malam tadi.
“Semakan mendapati, kejadian sebenar berlaku kira-kira jam 4 petang pada 23 Disember 2024 di sebuah hospital di Selangor.
“Menerusi rakaman video berdurasi 55 saat yang tular itu mencetuskan pelbagai reaksi dan komen masyarakat mengenai sikap pengawal keselamatan yang dilihat cuba mengambil kesempatan dengan cara memeras wang tunai daripada pengunjung hospital sekiranya meletakkan kenderaan di tempat tidak dibenarkan.
“Malah pengawal keselamatan itu semasa kejadian turut dikatakan mengeluarkan kata-kata ugutan yang tidak sopan,” katanya dalam kenyataan hari ini.
Bertindak atas laporan, beliau berkata, polis menahan pengawal keselamatan berusia 28 tahun itu untuk siasatan lanjut.
Katanya, wanita terb\abit direman dua hari bermula hari ini sehingga esok bagi siasatan mengikut Seksyen 384 Kanun Keseksaan dan Seksyen 14 Akta Kesalahan Kecil 1955.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-guru-sesi-pdpr-kekal-di-rumah-jangan-pulang-ke-kampung/,"Sidang Kemuncak ASEAN: Guru sesi PdPR kekal di rumah, jangan pulang ke kampung",NASIONAL,"20 May 2025, 03:08PM","KUALA LUMPUR: Guru yang terbabit dengan pelaksanaan sesi Pengajaran dan Pembelajaran di Rumah (PdPR) bersempena penganjuran Sidang Kemuncak ASEAN Ke-46 minggu depan digesa kekal di rumah bagi memastikan sesi pengajaran berjalan lancar.
Setiausaha Agung Kesatuan Perkhidmatan Perguruan Kebangsaan Semenanjung Malaysia (NUTP), Fouzi Singon, berkata golongan pendidik dinasihatkan tidak mengambil peluang untuk pulang ke kampung sepanjang tempoh PdPR bagi mengelakkan risiko terbabit kemalangan.
Katanya, langkah itu penting bagi memastikan sesi pengajaran tidak terganggu dan dapat dijalankan dengan lancar serta berkesan walaupun dalam talian.
“Fokus utama adalah kesinambungan pengajaran. Jika guru mengambil kesempatan untuk pulang kampung dan sekiranya terbabit dalam kemalangan, ia akan menjejaskan sesi PdPR,” lapor BH hari ini.
Terdahulu media melaporkan sebanyak 71 sekolah di Kuala Lumpur dan Selangor diberikan kebenaran untuk melaksanakan PdPR pada 26 hingga 28 Mei ini.
Kementerian Pendidikan (KPM) dilapor memaklumkan cadangan kebenaran pelaksanaan PdPR bagi sekolah-sekolah terbabit mengambil kira penutupan jalan dan kawalan keselamatan sepanjang penganjuran sidang kemuncak itu.
Dalam pada itu, Fauzi turut menggesa ibu bapa untuk memantau keadaan anak-anak ketika berada di rumah sepanjang tempoh PdPR berlangsung.
“Peranan ibu bapa amat penting untuk memastikan pelajar benar-benar mengikuti kelas dalam talian dan tidak leka atau hilang fokus,” katanya.
Katanya, pihak sekolah diberikan kebebasan untuk memilih kaedah pelaksanaan PdPR yang paling sesuai mengikut kesesuaian dan kebijaksanaan guru.
“Pelbagai kaedah boleh digunakan termasuk sesi secara langsung, rakaman video, modul pembelajaran, tugasan bertulis dan sebagainya.
“Kita percaya kepada profesionalisme guru dalam memilih kaedah PdPR yang terbaik untuk murid mereka,” ujarnya lagi.
Sidang Kemuncak ASEAN ke-46 yang berlangsung pada 26 dan 27 Mei ini di Pusat Konvensyen Kuala Lumpur (KLCC), menghimpunkan 10 pemimpin negara anggota blok itu, bagi membincangkan isu serantau serta memupuk kerjasama ekonomi, selain memperjuangkan prinsip keterangkuman dan kemampanan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lelaki-maut-dalam-dua-nahas-selepas-larikan-dua-kenderaan/,Lelaki maut dalam dua nahas selepas larikan dua kenderaan,NASIONAL,"20 May 2025, 02:05PM","Oleh: Selwam Arjunan
SUNGAI PETANI: Seorang lelaki warga Thailand maut selepas motosikal dilarikannya terlibat kemalangan dengan sebuah lori di Jalan Sungai Lalang-Bukit Selambau, dalam kejadian jam 6.30 petang semalam.
Mangsa berusia 20 tahun itu meninggal dunia di lokasi kemalangan selepas mengalami kecederaan parah bahagian kepala.
Ketua Polis Daerah Kuala Muda, Asisten Komisioner Hanyan Ramlan berkata, kejadian berlaku selepas suspek melarikan kereta majikan dan terbabit dalam kemalangan berasingan terlebih dahulu.
Katanya, lelaki terbabit didakwa melarikan sebuah kereta Perodua Kancil milik majikannya di sebuah kedai makan di Bedong.
“Namun sebaik tiba di Ambangan Heights, kereta dipandunya terlibat kemalangan dengan sebuah Perodua Viva menyebabkan kenderaan itu mengalami kerosakan enjin dan tidak boleh bergerak.
“Semasa di lokasi kemalangan, pembantu kedai itu bertindak melarikan sebuah motosikal jenis Honda Wave milik seorang lelaki yang berhenti untuk membantunya menuju ke arah Bukit Selambau,” katanya hari ini.
Bagaimanapun, suspek terbabit sekali lagi terlibat kemalangan melibatkan sebuah lori selepas melarikan diri sejauh kira-kira 10 kilometer.
Tambahnya, semua kenderaan yang terlibat dalam kemalangan itu ditahan untuk pemeriksaan Pusat Pemeriksaan Kenderaan Berkomputer (Puspakom).
Polis menerima dua laporan kejadian melarikan kenderaan oleh majikan dan seorang lelaki lewat petang semalam.
Hasil siasatan mengesahkan mangsa yang maut terlibat dalam kedua-dua kejadian itu.
Kes disiasat mengikut Seksyen 41 (1) Akta Pengangkutan Jalan (APJ) 1987."
https://www.buletintv3.my/nasional/semakan-keputusan-program-matrikulasi-2025-2026-mulai-10-pagi-esok/,Semakan keputusan Program Matrikulasi 2025/2026 mulai 10 pagi esok,NASIONAL,"20 May 2025, 01:59PM","KUALA LUMPUR: Semakan keputusan calon yang layak ke Program Matrikulasi Kementerian Pendidikan (KPM) sesi 2025/2026 dibuka mulai jam 10 pagi esok.
KPM dalam kenyataan hari ini memaklumkan, pelajar yang sudah membuat permohonan boleh menyemak keputusan dengan melayari laman sesawang https://matrikulasi.moe.gov.my.
Bagi pelajar yang tidak berjaya, katanya permohonan rayuan boleh dibuat menerusi dalam talian mulai esok sehingga 21 Jun depan.
“Kaunter pertanyaan berhubung Program Matrikulasi dibuka mulai esok hingga Jumaat depan (hari dan waktu bekerja sahaja) di Lobi Blok E15, Kompleks E, Wilayah Persekutuan, Putrajaya,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mayat-budak-perempuan-hanyut-6-kilometer-ditemui/,Mayat budak perempuan hanyut 6 kilometer ditemui,NASIONAL,"20 May 2025, 01:52PM","CHERAS: Mayat seorang kanak-kanak perempuan berusia 10 tahun ditemui kira-kira enam kilometer dari lokasi tragedi selepas lebih 14 jam dilaporkan hilang dihanyutkan arus deras longkang.
Difahamkan dalam kejadian jam 6.07 petang semalam, mangsa yang juga kanak-kanak etnik Rohingya terjatuh ke dalam longkang besar di hadapan Dewan MPAJ Kampung Cheras Baru di sini.
Ketua Polis Daerah Ampang Jaya, Asisten Komisioner Mohd Azam Ismail berkata, pasukan mencari dan menyelamat yang menyambung operasi pagi tadi menemui mayat mangsa di Sungai Kerayong, Taman Cheras Indah di sini.
Menurutnya, lokasi itu terletak kira-kira sejauh enam kilometer dari tempat mangsa dilaporkan hilang.
“Mayat mangsa kemudian dibawa ke Forensik Hospital Canselor Tuanku Muhriz UKM untuk tujuan bedah siasat,” katanya.
Memetik laporan Harian Metro sebelum ini, dua kanak-kanak etnik Rohingya terjatuh ke dalam longkang dan dihanyutkan air.
Salah seorang mangsa berjaya diselamatkan oleh orang awam manakala seorang lagi dihanyutkan air.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mho-gesa-sc-siasat-syarikat-hartanah-didakwa-tipu-64-pelabur-bernilai-rm3-juta/,MHO gesa SC siasat syarikat hartanah didakwa tipu 64 pelabur bernilai RM3 juta,NASIONAL,"20 May 2025, 01:50PM","Oleh: Asyiha Ariffin
KUALA LUMPUR: Seramai 64 pelabur hari ini tampil membuat aduan kepada Suruhanjaya Sekuriti Malaysia (SC) selepas mendakwa ditipu seorang individu berpengaruh dalam sektor hartanah, membabitkan kerugian RM3 juta.
Setiausaha Agung Pertubuhan Kemanusiaan Masyarakat Antarabangsa Malaysia (MHO), Datuk Hishamuddin Hashim, berkata mangsa mendakwa ditawarkan program pelaburan saham tidak sah dengan tawaran saham biasa tanpa prospektus yang dikeluarkan oleh syarikat itu.
“Modus operandi syarikat ini adalah menawarkan pelaburan yang berkonsep hartanah. Jadi dia kata syarikat ini adalah syarikat hartanah.
“Jadi syarikat ini telah ditubuhkan atas nama Berhad. Belum lagi disenaraikan, maknanya belum lagi berdaftar ataupun tersenarai di Bursa Malaysia. Dia kata bakal tersenarai pada masa akan datang. Sebab itu dia gunakan perkataan pre-IPO,” katanya pada sidang media mengenai aduan mangsa pelaburan di sini, hari ini.
Mengulas lanjut, Hishamuddin berkata syarikat itu juga dipercayai memberi penerangan palsu bertujuan untuk memperdaya dan menipu.
“Pihak syarikat dan ejen pemasaran mereka ini tidak mendapat kebenaran atau kelulusan daripada pihak SC untuk membuat penawaran skim pelaburan saham ini. Syarikat ini juga tidak tersenarai dalam bursa.
“Kita juga akan membuat laporan kepada Bank Negara Malaysia (BNM) atas kesalahan tiada lesen, dan mengambil deposit tanpa lesen dan ada deposit haram,” katanya.
Susulan itu, MHO menuntut pihak SC melakukan siasatan ke atas syarikat tersebut atas ketidakpatuhan, kesalahan perundangan dengan menawarkan dan menganjurkan satu skim pelaburan saham yang tidak sah dan tidak berlesen ini.
Seorang mangsa, Saiful, 58, berkata dia menjadi tertarik untuk melabur dan membeli saham dalam syarikat ini apabila dia telah ditawarkan dengan pelbagai janji manis syaraikat tersebut.
“Saya melabur sebanyak RM60 ribu menerusi dua transaksi dan itu wang bersara saya. Jadi, selepas setahun tuggu mesyuarat agung tidak ada dan dividen yang dijanjikan tidak ada. Dividen yang dijajikan itu sehingga 20 peratus,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/17-sindiket-lumpuh-dadah-bernilai-rm75-85-juta-dirampas/,"17 sindiket lumpuh, dadah bernilai RM75.85 juta dirampas",NASIONAL,"20 May 2025, 01:49PM","JOHOR BAHRU: Jabatan Siasatan Jenayah Narkotik (JSJN) Johor melumpuhkan 17 sindiket pengedaran dadah dengan menahan 45 ahli sindiket sepanjang tahun ini sehingga April lalu.
Ketua Polis Johor, Datuk M Kumar berkata, turut dirampas pelbagai jenis dadah bernilai RM75.85 juta dengan nilai sitaan pelbagai aset berjumlah RM2.07 juta.
“Bagi tempoh Januari sehingga April lalu, JSJN turut mempamerkan prestasi cemerlang apabila membuat sebanyak 8,598 tangkapan atas pelbagai kesalahan dadah.
“Dalam tempoh yang sama juga, sejumlah 878.86 kilogram dan 3,643.77 liter dadah berjaya dirampas dalam beberapa siri serbuan dan operasi,” katanya ketika berucap pada Perhimpunan Bulanan Mei 2025 Kontinjen Johor di Ibu Pejabat Polis Kontinjen (IPK) Johor di sini, hari ini.
Menurut Kumar, Jabatan Keselamatan Dalam Negeri dan Ketenteraman Awam (JKDNKA) Johor juga merekodkan beberapa kejayaan yang membanggakan melalui beberapa siri operasi dan tangkapan yang dijalankan.
Katanya, elemen JKDNKA yang terdiri daripada Pasukan Polis Marin Wilayah 2, Pasukan Simpanan Persekutuan Unit 2 dan Pasukan Gerakan Am Batalion 5 dan 6 berjaya menyelesaikan lapan kes e-waste dengan jumlah rampasan bernilai hampir RM274 juta.
“Pasukan ini turut berjaya menumpaskan 25 kegiatan kontraban berkaitan penyeludupan minuman keras dan rokok dengan nilai rampasan berjumlah RM3.98 juta serta dua kes penyelewengan minyak bersubsidi membabitkan rampasan berjumlah RM172,527,” jelasnya.
Kumar berkata, pihaknya menerusi Jabatan Siasatan Jenayah Komersial (JSJK) pula sentiasa menjalankan pemantauan rapi terhadap taktik terkini penipuan jenayah siber dengan penggunaan kecerdasan buatan (Ai) yang sering disalahgunakan untuk memanipulasi orang ramai demi mengaut keuntungan.
“Untuk rekod, bagi tempoh Januari sehingga April lalu, data kerugian akibat penipuan ini telah mencecah sehingga RM80 juta. Ini menunjukkan ancaman ini berada di tahap yang amat membimbangkan,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/usaha-seludup-syabu-rm10-juta-gagal/,Usaha seludup syabu RM10 juta gagal,NASIONAL,"20 May 2025, 01:48PM","BATU PAHAT: Cubaan dua lelaki menyeludup keluar 300 kilogram (kg) syabu bernilai RM10 juta melalui perairan negara gagal apabila ia digagalkan Agensi Penguatkuasaan Maritim Malaysia (Maritim Malaysia), Jumaat lalu.
Kedua-dua lelaki dipercayai warga tempatan menggunakan bot gentian kaca dengan membawa 12 guni dadah untuk diseludup sebelum kegiatan mereka dihidu pihak berkuasa pada kedudukan 0.8 batu nautika dari perairan Sungai Ayam, di sini, jam 1 pagi.
Timbalan Pengarah Operasi Maritim Johor, Kapten Kama Azri Kamil, berkata sebelum itu pihaknya menerima maklumat hasil risikan berkenaan pergerakan sebuah bot asing dalam keadaan mencurigakan di perairan terbabit.
Katanya, susulan itu sebuah bot digerakkan ke lokasi bagi tujuan pemantauan dan juga pengesanan terhadap bot dinaiki suspek.
“Sebaik menyedari kehadiran bot kami, kedua-dua suspek memecut ke kawasan cetek dan meninggalkan bot sebelum melarikan diri ke dalam hutan paya bakau berhampiran.
“Hasil pemeriksaan dalam bot terbabit, kita menemui 12 guni mengandungi plastik berisi serbuk kristal dengan anggaran berat bagi setiap guni adalah 25kg.
“Kesemua dadah dan bot dirampas kemudian dibawa ke pangkalan APMM untuk tindakan lanjut,” katanya pada sidang media di Maritim Zon Batu Pahat, hari ini.
Kama Azri berkata, pihaknya percaya dadah ini cuba diseludup keluar untuk dihantar kepada sindiket sebelum dipasarkan ke negara lain.
Katanya, berdasarkan laporan awal, sindiket terbabit menjadikan negara ini sebagai tempat pemprosesan dadah itu yang kemudiannya dihantar ke luar.
“Sekiranya dadah ini berjaya diseludup keluar, ia boleh digunakan hampir sejuta penagih. Ini adalah kejayaan terbesar Maritim Johor dalam tempoh lima tahun.
“Dadah itu akan dihantar ke Jabatan Kimia untuk dianalisa dan kes disiasat mengikut Seksyen 39B Akta Dadah Berbahaya 1952,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pbt-selangor-diarah-sita-iklan-vape-kerajaan-negeri-timbang-larangan-jualan/,"PBT Selangor diarah sita iklan vape, Kerajaan Negeri timbang larangan jualan",NASIONAL,"20 May 2025, 01:47PM","KUALA LUMPUR: Pihak berkuasa tempatan (PBT) di Selangor diarahkan untuk menyita serta-merta semua bentuk pengiklanan produk rokok elektronik atau vape, sama ada melalui medium fizikal mahupun di platform digital selaras dengan Akta Kawalan Produk Merokok untuk Kesihatan Awam 2023 (Akta 852).
Exco Kesihatan Awam dan Alam Sekitar Selangor, Jamaliah Jamaluddin memaklumkan arahan itu diputuskan dalam mesyuarat penyelarasan berkaitan cadangan pengharaman penjualan vape di Selangor.
“Tindakan ini adalah selaras dengan peruntukan Akta 852 yang secara jelas melarang sebarang bentuk pengiklanan, promosi dan penajaan berkaitan produk merokok elektronik.
“Ia juga dilakukan sebelum keputusan muktamad dibuat Majlis Mesyuarat Kerajaan Negeri (MMKN) mengenai cadangan pengharaman vape di Selangor,” katanya dalam satu kenyataan hari ini.
Menurutnya, Laporan Tinjauan Kesihatan dan Morbiditi Kebangsaan (NHMS) 2022 menunjukkan bahawa hampir 14.9 peratus remaja lelaki berumur 13 hingga 17 tahun di Malaysia adalah pengguna vape.
“Statistik ini menimbulkan kebimbangan serius dan mendorong keperluan mendesak untuk tindakan proaktif di peringkat negeri,” katanya.
Rentetan itu, Kerajaan Negeri melalui Jawatankuasa Tetap Kesihatan Awam akan mengadakan mesyuarat lanjutan dalam masa terdekat bagi membincangkan pelbagai pilihan dasar sebelum dibentangkan kepada MMKN untuk keputusan akhir.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lima-25-buka-tirai-dengan-aksi-udara-dramatik-di-langkawi/,[VIDEO] LIMA ’25 buka tirai dengan aksi udara dramatik di Langkawi,NASIONAL,"20 May 2025, 01:20PM","LANGKAWI: Pameran Udara dan Maritim Antarabangsa Langkawi 2025 (LIMA ’25) secara rasmi membuka tirainya hari ini dengan aksi pembukaan segmen pertahanan udara.
Secara keseluruhan, sejumlah 25 pesawat terbabit dalam persembahan udara yang disaksikan ribuan pengunjung di Pusat Pameran Antarabangsa Mahsuri (MIEC).
Acara dirasmikan oleh Perdana Menteri, Datuk Seri Anwar Ibrahim yang melakukan gimik perasmian diikuti aksi terbang lintas jet pejuang Sukhoi SU-30MKM milik Tentera Udara Diraja Malaysia (TUDM).
Turut hadir menyaksikan aksi pembukaan ialah Timbalan Perdana Menteri, Datuk Seri Dr Ahmad Zahid Hamidi dan Datuk Seri Fadillah Yusof; Menteri Besar Kedah, Datuk Seri Muhammad Sanusi Md Nor serta Menteri Pertahanan, Datuk Seri Khaled Nordin.
Selain Sukhoi SU-30MKM, persembahan udara selama 10 minit di ruang udara Lapangan Terbang Antarabangsa Langkawi (LTAL) turut disertai pesawat antaranya F/A-18D Hornet, PC-7 MKII, A400M, EC-725, AW-139 dan EC-120B.
Jet dan helikopter terbabit melakukan pelbagai formasi udara kompleks termasuk aksi terbang rendah di sekitar ruang udara, sekali gus mencipta visual dramatik yang mengagumkan.
Aksi pembukaan mencapai kemuncaknya apabila penonton disajikan simulasi letupan bom yang dimulakan dengan teknik ‘fireball’, diikuti ‘straffing’, sebelum diakhiri ‘firewall’ sepanjang 300 meter yang dijayakan anggota TUDM.
Selain letupan bom, penonton turut menyaksikan nyalaan api disusuli kepulan asap yang menjulang ke langit, menambah elemen realistik kepada pertunjukan.
Terdahulu, Perdana Menteri dalam ucapannya pada Majlis Perasmian LIMA ’25 malam tadi menyifatkan acara itu sebagai bukti kesiapsiagaan Malaysia dalam aspek pertahanan serantau melalui kerjasama strategik.
Jelasnya, kedudukan geopolitik Malaysia sebagai negara maritim yang dikelilingi Lautan Hindi, Laut China Selatan dan Selat Melaka memerlukan kepentingan mengekalkan kesiapsiagaan pertahanan demi keamanan serantau.
Beliau menegaskan, ASEAN sebagai sebuah blok juga kekal sebagai tonggak kestabilan serantau, dengan Malaysia mengalu-alukan penyertaan kuasa besar termasuk China, India, Korea, Amerika Syarikat (AS) dan Eropah dalam LIMA ’25.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/polis-kenal-pasti-pemandu-axia-bawa-muatan-berlebihan/,Polis kenal pasti pemandu Axia bawa muatan berlebihan,NASIONAL,"20 May 2025, 12:44PM","SEPANG: Polis sudah mengenal pasti seorang lelaki yang tular memandu kereta jenis Perodua Azia dengan membawa muatan melebihi paras bahaya di jalan Dengkil-Banting.
Ketua Polis Daerah Sepang, Asisten Komisioner Norhizam Bahaman berkata, pihaknya mengesan video tular berkenaan yang dimuat naik di sebuah akaun Facebook (FB) pada 10 pagi, semalam.
Pihak polis mengesan dan menemui kenderaan itu di Jalan Dengkil-Banting kira-kira sejam kemudian, pada hari sama.
“Hasil siasatan awal mendapati pemandu kereta berkenaan yang juga warga tempatan berusia 59 tahun mempunyai lesen memandu yang sah manakala kenderaan terbabit juga mempunyai dokumen perjalanan yang lengkap.
“Siasatan turut mendapati pemandu berkenaan pernah terbabit kemalangan jalan raya beberapa tahun lalu hingga menyebabkan dia mengalami masalah di bahagian kepala. Alasan diberikan (dia) tidak berapa sihat (berhubung kejadian),” katanya dalam kenyataan, di sini, hari ini.
Katanya, lelaki berkenaan sudah dijamin oleh keluarganya dan kereta berkenaan ditahan mengikut Seksyen 60 Akta Pengangkutan Jalan 1987 untuk tujuan pemeriksaan dan tindakan lanjut.
Sementara itu, beliau berkata siasatan menyeluruh sedang dijalankan dan polis turut menasihatkan orang ramai agar tidak membuat sebarang spekulasi yang boleh mengganggu proses siasatan.
Terdahulu, tular di media sosial satu klip video memaparkan sebuah Perodua Axia dipandu seorang lelaki membawa muatan berlebihan seperti sampah, bakul, rangka katil dan beberapa barangan lain yang turut diikat di atas bumbung kereta.
Sebahagian muatan itu dilihat terjatuh ke jalan raya sehingga mengganggu laluan dan membahayakan pengguna lain.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/anggota-polis-direman-disyaki-minta-dan-terima-rasuah-rm25000/,"Anggota polis direman, disyaki minta dan terima rasuah RM25,000",NASIONAL,"20 May 2025, 12:21PM","Oleh: Mohd Ishak Abdillah Ngah
KUALA TERENGGANU: Seorang anggota polis yang bertugas di Ibu Pejabat Polis Daerah di sini, direman enam hari bagi membantu siasatan kes menerima dan meminta rasuah berjumlah kira-kira RM25,000 sebagai balasan tidak mengambil tindakan terhadap seorang individu di bawah Akta Dadah Berbahaya (Langkah-Langkah Pencegahan Khas) 1985.
Suspek ditahan Suruhanjaya Pencegahan Rasuah Malaysia (SPRM) semalam, dan dibawa ke Mahkamah Majistret Kuala Terengganu pagi tadi bagi mendapatkan perintah reman.
Penolong Kanan Pendaftar, Yuhanis Mohd Roslan membenarkan suspek direman bermula hari ini sehingga 25 Mei 2025.
Suspek lelaki yang berusia 30-an itu telah ditahan kira-kira jam 3 petang semalam ketika hadir memberi keterangan di pejabat SPRM Terengganu.
Perbuatan itu dipercayai dilakukan pada Oktober 2020 dan suspek menerima suapan secara tunai serta pemindahan transaksi ke akaun bank miliknya dan isteri.
Pengarah SPRM Terengganu, Hazrul Shazreen Abd Yazid ketika dihubungi mengesahkan penahanan itu dan kes disiasat di bawah Seksyen 16(a)(B)Akta SPRM 2009.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/sarjan-tentera-didakwa-rogol-lakukan-amang-seksual-terhadap-remaja-13-tahun/,"Sarjan tentera didakwa rogol, lakukan amang seksual terhadap remaja 13 tahun",MAHKAMAH,"20 May 2025, 04:59PM","MELAKA: Seorang anggota tentera dihadapkan ke Mahkamah Sesyen Ayer Keroh hari ini, atas lima pertuduhan termasuk merogol dan melakukan amang seksual fizikal terhadap seorang remaja perempuan berusia 13 tahun, awal bulan lalu.
Tertuduh, Mohamad Zulfikar Ishak, 32, yang berpangkat sarjan mengaku tidak bersalah terhadap semua pertuduhan dibacakan terhadapnya.
Prosiding kes didengar Hakim Haderiah Siri sementara Timbalan Pendakwa Raya, Wardah Ishhar dan peguam SS Amritpal Singh masing-masing mewakili pendakwaan dan pembelaan.
Mengikut pertuduhan pertama hingga ketiga, tertuduh didakwa merogol kanak-kanak perempuan berusia 12 tahun enam bulan serta dua perbuatan amang seksual fizikal terhadap mangsa.
Pertuduhan keempat, dia disyaki melakukan pengantunan terhadap kanak-kanak sama dan melanggar Seksyen 12 Akta Kesalahan Seksual Terhadap Kanak-Kanak (AKSTK) 2017.
Tertuduh turut didakwa mengikut Seksyen 13 AKSTK 2017 kerana berjumpa mangsa selepas pengantunan terhadapnya dengan menjemput dan membawa kanak-kanak perempuan itu keluar dari asrama menaiki kereta.
Semua kesalahan itu didakwa dilakukan di dalam kereta Perodua Viva di kawasan pakir kenderaan sebuah pasar raya di Cheng, jam 1 tengah hari, 4 Mei lalu.
Pendakwaan mencadangkan jaminan RM90,000 bagi semua pertuduhan berserta syarat tambahan tertuduh perlu melapor diri di balai polis sebulan sekali serta tidak boleh mengganggu mangsa dan keluarganya serta saksi pendakwaan.
Peguam merayu jaminan paling rendah atas alasan tertuduh berkhidmat sebagai tentera sejak 10 tahun lalu dan tiada kebarangkalian untuk melarikan diri selain dia adalah penanggung tunggal keluarga.
Mahkamah kemudian membenarkan tertuduh diikat jamin RM25,000 bagi semua pertuduhan berserta syarat tambahan yang dipohon pendakwaan.
Kes ditetapkan untuk sebutan semula pada 26 Jun depan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/kes-penganggur-bunuh-ibu-bapa-tangguh-bersambung-jumaat/,"Kes penganggur bunuh ibu bapa tangguh, bersambung Jumaat",MAHKAMAH,"20 May 2025, 04:43PM","KUALA LUMPUR: Mahkamah Tinggi Kuala Lumpur hari ini menangguhkan kes seorang penganggur, Afendi Muhammad Agus @ Muhamed Ali Omar, 44, atas kesalahan membunuh ibu bapanya di Kampung Sungai Penchala pada 9 Disember 2023.
Hakim K Muniandy memaklumkan, penangguhan itu dibuat berikutan beberapa bukti fizikal kes itu tidak dapat dikemukakan pihak pendakwaan hari ini.
Terdahulu, prosiding dimulakan dengan dua pertuduhan dan fakta kes dibacakan semula kepada tertuduh dan Afendi Muhammad Agus mengekalkan pengakuan bersalahnya.
Timbalan Pendakwa Raya, Izalina Abdullah kemudian mengemukakan beberapa barang kes dan dokumen di mahkamah.
Ia termasuk laporan bedah siasat kedua-dua mangsa dan laporan perubatan psikiatri.
Turut ditunjukkan, 33 gambar di tempat kejadian, lapan gambar barang kes dan 75 gambar bedah siasat ke atas Allahyarham Muhammad Agus@Muhamed Ali Omar, 82, dan Allahyarham Darlisma Njatu Saleh, 72.
Izalina kemudiannya menunjukkan salah satu barang kes iaitu meja yang digunakan suspek dalam kejadian itu.
Bagaimanapun barang kes seperti pisau, mata pisau, baju serta beberapa barangan lain tidak dapat dikemukakan hari ini.
Hakim K Muniandy menetapkan Jumaat depan untuk fakta dan hukuman.
Mengikut pertuduhan, Afendi didakwa membunuh kedua-dua ibu bapanya itu di sebuah rumah di Kampung Sungai Penchala, pada 7.10 malam dan 7.20 malam, 9 Disember 2023.
Pertuduhan dibuat mengikut Seksyen 302 Kanun Keseksaan yang memperuntukkan hukuman mati atau penjara tidak kurang 30 tahun dan tidak lebih 40 tahun serta sebat tidak kurang 12 kali, jika sabit kesalahan.
27 November lalu, Mahkamah memerintahkan tertuduh menjalani pemeriksaan mental di Hospital Bahagian Ulu Kinta bagi memastikan pengakuan bersalah dibuatnya pada 6 September 2024 dalam keadaan waras serta sukarela.
Bagaimanapun pada 30 April lalu, laporan pemeriksaan mental bertarikh 7 Februari 2025 oleh Hospital Bahagia Ulu Kinta, Perak mengesahkan Afendi Muhammad Agus @ Muhamed Ali, 44, tidak mempunyai penyakit mental.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/ibu-cekik-bayi-diarah-buat-penilaian-psikiatri/,Ibu cekik bayi diarah buat penilaian psikiatri,MAHKAMAH,"20 May 2025, 03:23PM","SEREMBAN: Wanita didakwa di Mahkamah Sesyen di sini, hari ini atas pertuduhan mencekik dan menampar pipi bayi perempuannya yang berusia setahun lapan bulan, Februari lalu.
Tertuduh seorang ibu berusia 35 tahun bagaimanapun mengaku tidak bersalah selepas pertuduhan dibacakan di hadapan Hakim Datin Surita Budin.
Mengikut pertuduhan, tertuduh sebagai orang yang mempunyai pemeliharaan terhadap kanak-kanak perempuan berusia 20 bulan menganiaya dengan mencekik dan menampar pipi hingga mendatangkan kecederaan.
Kesalahan itu dilakukan kira-kira jam 4 pagi di Taman Sentul, Jalan Besar, Mantin, Nilai pada 28 Februari lalu.
Sehubungan itu, tertuduh melakukan suatu kesalahan mengikut Seksyen 31(1)(a) Akta Kanak-Kanak 2001 dan boleh dihukum di bawah Seksyen 31(1) akta yang sama.
Jika sabit kesalahan, boleh didenda tidak melebihi RM50,000 atau dipenjara maksimum 20 tahun atau kedua-duanya.
Pihak pendakwaan diwakili Timbalan Pendakwa Raya, Nurul Balkis Zunaidi memaklumkan kepada mahkamah tertuduh mengalami masalah berkaitan mental.
Sehubungan itu, beliau memohon supaya tertuduh dihantar menjalani penilaian psikiatri mengikut Seksyen 342 Kanun Tatacara Jenayah.
Tertuduh tidak diwakili peguam.
Mahkamah membenarkan permohonan menjalani penilaian psikiatri dan diarahkan dihantar ke Hospital Permai di Johor Bahru, Johor untuk pemeriksaan mental dan menetapkan 19 Jun depan untuk keputusan penilaian psikiatri.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/pengurusan-kes-wanita-punca-kematian-3-penuntut-uitm-ditetapkan-17-jun/,Pengurusan kes wanita punca kematian 3 penuntut UiTM ditetapkan 17 Jun,MAHKAMAH,"20 May 2025, 01:28PM","Oleh: Mohd Ishak Abdillah Ngah
KUALA TERENGGANU: Mahkamah Tinggi Kuala Terengganu menetapkan 17 Jun depan sebagai tarikh pengurusan kes bagi perbicaraan kes seorang wanita yang menyebabkan kematian tiga penuntut Universiti Teknologi MARA (UiTM) Dungun.
Norian Ismail, 50, hanya terdiam dikandang tertuduh selepas tarikh itu ditetapkan di hadapan Hakim Datuk Hassan Abdul Ghani.
Pada 2 Mac lalu, tertuduh dihadapkan ke mahkamah sama atas tiga pertuduhan mengikut Seksyen 302 Kanun Keseksaan kerana menyebabkan kematian tiga penuntut UiTM Dungun, Muhammad Akmal Md Tukirin, 25, Ku Adib Aizad Ku Azmi dan Khairil Anuar Jamaluddin, masing-masing berusia 20 tahun.
Tertuduh didakwa melakukan kesalahan itu di Jalan Pantai berhadapan UiTM Dungun, Dungun pada 7.35 malam 9 Oktober tahun lalu.
Dalam kejadian itu, Norizan yang memandu kenderaan utiliti sukan (SUV) jenis Honda CRV merempuh empat penuntut UiTM hingga menyebabkan tiga daripadanya maut.
Manakala seorang lagi mangsa cedera berusia 21 tahun dikenali sebagai Muhammad Ammar Danish Mohammad Ridhuan.
Pendakwaan dikendalikan Timbalan Pendakwa Raya, Mohd Khairuddin Idris, manakala tertuduh diwakili peguam Mohd Shahir Jusoh.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/pemandu-lori-nahas-fru-didakwa-curi-2-ekor-lembu-rayu-jaminan-dikurangkan/,"Pemandu lori nahas FRU didakwa curi 2 ekor lembu, rayu jaminan dikurangkan",MAHKAMAH,"20 May 2025, 12:58PM","Oleh: Kumaran Rajamoney
TELUK INTAN: Seorang pemandu lori yang sebelum ini dituduh memandu secara berbahaya hingga menyebabkan kematian sembilan anggota Pasukan Simpanan Persekutuan (FRU), sekali lagi dihadapkan ke Mahkamah Majistret Teluk Intan hari ini atas pertuduhan mencuri dua ekor lembu, bulan lalu.
Tertuduh, Rudi Zulkarnain Mat Radi, 45 tahun, bagaimanapun mengaku tidak bersalah atas pertuduhan memindahkan harta curi membabitkan dua ekor lembu jantan milik seorang warga emas.
Mengikut kertas pertuduhan, kesalahan itu didakwa berlaku pada 14 April lalu, kira-kira jam 6 petang di Kampung Kebun Baru, Hutan Melintang.
Dua lembu itu, masing-masing baka KK Cross berwarna hitam dan baka Brahman berwarna putih, didakwa dicuri dari kebun milik Rozali Ismail, 66, di Kampung Sungai Keli.
Pendakwaan dilakukan mengikut Seksyen 414 Kanun Keseksaan yang memperuntukkan hukuman penjara sehingga tujuh tahun atau denda atau kedua-duanya sekali, jika sabit kesalahan.
Timbalan Pendakwa Raya, Izzuddin Fakri Hamdan, mencadangkan jaminan sebanyak RM5,000 dengan seorang penjamin terhadap tertuduh.
Bagaimanapun, peguam Mohd Hafizuddin Khan Norkhan yang mewakili tertuduh memohon jumlah jaminan dikurangkan atas alasan anak guamnya tidak mempunyai pendapatan kerana lesen memandu telah digantung.
Tambahnya lagi, kedua-dua lembu yang terlibat juga telah diserahkan semula kepada pemiliknya.
Rudi juga kini berdepan 10 pertuduhan, termasuk kes kemalangan membabitkan kematian sembilan anggota FRU.
Majistret Naidatul Athirah Azman kemudian membenarkan jaminan sebanyak RM3,000 dengan seorang penjamin dan menetapkan 16 Jun depan untuk sebutan semula kes.
Pada Jumaat lalu, tertuduh turut dihadapkan ke Mahkamah Majistret Teluk Intan atas pertuduhan memandu secara berbahaya sehingga menyebabkan kematian sembilan anggota FRU dalam satu nahas pada 13 Mei lalu.
Mahkamah ketika itu membenarkan jaminan RM6,000 yang telah dijelaskan oleh majikannya dengan seorang penjamin.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/tiga-lagi-suspek-ditahan-kes-serang-lelaki-guna-parang/,Tiga lagi suspek ditahan kes serang lelaki guna parang,JENAYAH,"20 May 2025, 03:04PM","BUTTERWORTH: Polis menahan tiga lagi suspek kes seorang lelaki diserang dengan parang hingga cedera parah dalam kejadian di Jalan Raja Uda, Jumaat lalu untuk siasatan lanjut.
Tangkapan suspek warga tempatan berusia lingkungan 30-an itu dibuat pada semalam dan pagi ini oleh Bahagian Siasatan Jenayah Ibu Pejabat Polis Kontinjen (IPK) Pulau Pinang.
Pemangku Ketua Polis Daerah Seberang Perai Utara (SPU), Superintendan C Tharmalingam berkata, keseluruhannya polis menahan lima suspek bagi membantu siasatan mengikut Seksyen 326 Kanun Keseksaan itu.
“Siasatan masih diteruskan bagi melengkapkan kertas siasatan. Polis menyeru kepada orang ramai yang mempunyai sebarang maklumat mengenai kes ini supaya berhubung dengan pegawai penyiasat Inspektor Irwan Shah ditalian 04-5762222 (sambungan 2275) atau mana-mana balai polis terdekat untuk membantu siasatan,” katanya dalam satu kenyataan, hari ini.
Terdahulu, dua suspek ditahan sehari selepas kejadian sejurus menerima maklumat berhubung insiden menimpa seorang lelaki yang pergi ke kawasan premis itu untuk makan bersama dengan rakannya kira-kira jam 7.20 malam Jumaat.
Dalam kejadian itu, mangsa yang baharu sampai di kedai berkenaan telah membuka pintu keretanya sebelum dia secara tiba-tiba diserang seorang lelaki tidak dikenali memakai topeng daripada arah belakang.
Mangsa kemudian melarikan diri sebelum dilanggar kenderaan dinaiki seorang lagi suspek sehingga menyebabkan mangsa terjatuh dan telah diserang beberapa suspek menggunakan parang.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/penganggur-dicekup-beberapa-jam-selepas-menyamun/,Penganggur dicekup beberapa jam selepas menyamun,JENAYAH,"20 May 2025, 01:16PM","Oleh: Ridhwan Rusydi Azri Roslan
KLANG: Seorang penganggur diberkas polis hanya selepas beberapa jam menyamun sebuah kedai serbaneka 24 jam di Bandar Botanik, Klang, Sabtu lalu.
Ketua Polis Daerah Klang Selatan, Asisten Komisioner Ramli Kasa berkata, lelaki warga tempatan berusia 37 tahun itu ditahan kira-kira jam 8.25 malam di Taman Andalas, Klang selepas laporan dibuat pekerja kedai berkenaan pada jam 5.35 petang, pada hari sama.
Katanya, kejadian berlaku kira-kira jam 5.35 petang apabila suspek menyerbu premis berkenaan dan mengugut pekerja kedai dengan pemutar skru.
“Suspek bertindak menghentak meja kaunter sebelum mengugut mangsa menyerahkan semua wang tunai di mesin daftar tunai.
“Mangsa yang ketakutan kemudian menyerahkan semua wang yang ada. Anggaran kerugian sekitar RM3,000.” katanya menerusi satu kenyataan hari ini.
Polis turut merampas peralatan, kenderaan, dan pakaian yang digunakan suspek berkenaan ketika jenayah samun itu.
Beliau berkata, hasil semakan juga mendapati suspek mempunyai enam rekod jenayah lampau dan tiga rekod jenayah berkaitan dadah.
“Selain penglibatan dalam kes ini, soal siasat ke atas suspek berjaya menyelesaikan empat kes lain dengan modus operandi yang hampir sama di sekitar daerah Klang Selatan.
Tangkapan itu sekali gus dapat menyelesaikan empat lagi kes samun lain di sekitar daerah Klang Selatan.
Suspek kini direman sehingga 22 Mei.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/jenayah/suspek-simbah-asid-pengusaha-spa-dikenal-pasti-polis/,Suspek simbah asid pengusaha spa dikenal pasti – Polis,JENAYAH,"20 May 2025, 11:31AM","BACHOK: Polis sudah mengenal pasti suspek dipercayai terbabit dalam kes simbah asid pengusaha spa di Beris Kubur Besar, di sini.
Ketua Polis Daerah Bachok, Superintendan Mohamad Ismail Jamaluddin, berkata pihaknya sudah menemui petunjuk baharu berhubung kes berkenaan, namun butiran lanjut belum boleh dikongsikan.
“Hari ini kita sudah kenal pasti suspek, kita juga sudah ambil keterangan ahli keluarga mangsa dan saksi,” katanya , memetik laporan BH.
Dalam kejadian Sabtu lalu, pengusaha spa, Nor Faziera Muda, 27, terpaksa menjalani pembedahan selama enam jam selepas disimbah asid oleh tiga individu berpurdah.
Suspek dikatakan menyamar sebagai pelanggan ahli perniagaan itu untuk mendapatkan khidmat urut sebelum membuat janji temu dan menempah tiga jam sesi berkenaan di spa dan salun milik mangsa di Beris Kubur Besar.
Mangsa yang membuka pintu premis dilaporkan disimbah asid diletakkan dalam termos sebelum suspek melarikan diri dalam kejadian jam 8.30 malam itu. Kejadian turut disaksikan anak perempuan mangsa berusia tujuh tahun.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/azlan-retak-tulang-siku-perlu-rehat-2-bulan/https://www.buletintv3.my/nasional/malaysia-kekal-kedudukan-senarai-lima-negara-pengisar-koko-terbaik-dunia/,Malaysia kekal kedudukan senarai lima negara pengisar koko terbaik dunia,NASIONAL,"26 May 2025, 02:44PM","KOTA KINABALU: Malaysia berjaya mengekalkan kedudukan dalam senarai lima negara pengisar koko terbaik dunia dengan mengisar kira-kira 370,000 tan biji koko setiap tahun, selain mempunyai banyak jenama produk koko terkenal.
Menteri Perladangan dan Komoditi (KPK), Datuk Seri Johari Abdul Ghani, berkata kegiatan eksport koko Malaysia menunjukkan trend peningkatan memberangsangkan.
“Eksport juga menunjukkan trend meningkat yang mana jumlah eksport koko dan produk koko meningkat 29 peratus daripada 530,000 tan pada 2023 kepada sekitar 690,000 tan pada 2024 dengan nilai RM15 bilion.
“Ini bukti komitmen Malaysia terhadap pengeluaran dan inovasi dengan nilai tambah yang tinggi,” katanya berucap pada perasmian Malaysia International Cocoa Fair (MICF) 2025 di Pusat Konvensyen Antarabangsa Sabah (SICC), di sini, hari ini.
Turut hadir, Timbalannya, Datuk Chan Foong Hin; Pengerusi Lembaga Koko Malaysia (LKM), Datuk Matbali Musah dan Ketua Pengarah LKM, Datuk Dr Ramle Kasin.
Johari berkata, pihaknya menerusi LKM komited menggiatkan semula penanaman koko bagi merangsang kawasan tanaman dan meningkatkan pengeluaran koko.
Katanya, pihaknya menyedari isu kekurangan biji koko pada peringkat global dan pada masa sama turut melihat banyak peluang mampu meningkatkan pendapatan peladang koko.
“Usaha ini sedang dijalankan dan kami menggesa peladang, pelabur dan koperasi untuk menjadi sebahagian daripada usaha nasional ini.
“Kerajaan sudah melaksanakan program bagi meningkatkan pendapatan untuk peladang koko serta perusahaan kecil dan sederhana (PKS), seperti program kluster koko dan penubuhan koperasi bagi memudahkan peluang ekonomi kepada pekebun kecil.
“Selain itu, kerajaan menerusi LKM memainkan peranan penting memajukan penyelidikan dan pembangunan (R&D) koko bagi meningkatkan daya saing.
“Pusat penyelidikan dan pembangunan koko di bawah LKM memberi pengkhususan dalam penanaman koko dan proses selepas penuaian, pembiakan dan pengurusan serangga perosak serta kawalan kualiti dan pembangunan produk,” katanya.
Johari berkata, usaha pihaknya dalam sektor huluan terus membuahkan hasil dengan pengeluaran biji koko yang meningkat 65 peratus daripada 269 tan pada 2023 kepada 445 tan pada 2024.
“Walaupun pengeluaran biji koko minimum berbanding 490,000 tan biji koko yang diimport, kita mesti menghidupkan semula pengeluaran biji koko tempatan tidak seimbang antara sektor hiliran yang teguh dan keluaran sektor huluan terhad,” katanya.
Selain itu, beliau berkata, Malaysia juga memberi tumpuan kepada varieti koko premium seperti ‘fine flavor beans’, ‘single origin beans’ dan ‘organic beans’ bagi memenuhi permintaan global khusus untuk penggunaan berkualiti dan berasaskan kesihatan.
“Penanaman varieti koko premium bagi memastikan rantaian bekalan koko yang mampan dan bertanggungjawab.
“Ini bukan saja tepat pada masanya, tetapi penting untuk dipenuhi kerana kemampanan dan kebolehkesanan telah menjadi dasar tidak boleh dirunding yang akan terus membentuk hala tuju industri.
“Kami akan terus mengusahakan Sistem Kebolehkesanan Koko (Cocoa Traceability System) nasional kita yang pada masa ini sudah mencapai liputan kebolehkesanan 40 peratus.
“Sistem kebolehkesanan ini akan menjadi ciri Koko Premium Standard Malaysia yang sedang dijalankan yang mana ia sebahagian komitmen Malaysia terhadap kemampanan, kebolehkesanan dan kesediaan kawal selia untuk Peraturan Produk Bebas Penebangan Hutan EU (EUDR),” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kes-kehilangan-pamela-polis-tegaskan-tiada-penglibatan-ahli-politik/,Kes kehilangan Pamela: Polis tegaskan tiada penglibatan ahli politik,NASIONAL,"26 May 2025, 03:04PM","Oleh: Haziq Abdullah
KUALA LUMPUR: Polis sahkan kes kehilangan Datin Seri Pamela Ling tidak mempunyai kaitan dengan sebarang penglibatan ahli politik.
Ketua Polis Kuala Lumpur, Datuk Rusdi Mohd Isa berkata, berdasarkan proses keterangan yang sedang berjalan, tiada sebarang elemen bagi mengaitkan andaian berkenaan.
“Seramai empat orang diambil keterangan di Singapura manakala selebihnya di Ibu Negara. Kali terakhir anaknya dihubungi adalah sebelum kehilangan beliau iaitu pada 8 April lalu,” katanya.
Beliau berkata demikian kepada media selepas menghadiri Majlis Apresiasi Ketua Polis Negara Bersama Media Tahun 2025 di Bukit Aman hari ini.
Dalam perkembangan sama, polis juga telah membuat permohonan tahanan reman terhadap suami Pamela mengikut Seksyen 117 Kanun Tatacara Jenayah.
Bagaimanapun perkara itu telah ditolak pihak mahkamah.
“Walaupun permohonan reman terhadap suami Pamela ditolak, pihak kami akan menggunakan tempoh 24 jam laksanakan siasatan sebaik mungkin.
“Setakat ini suami Pamela memberi kerjasama dengan baik dalam membantu siasatan lanjut kehilangan Pamela,” ujarnya lagi.
Sebelum ini, Pamela dilaporkan hilang di Putrajaya selepas menaiki e-hailing ketika sedang menuju ke Ibu Pejabat Suruhanjaya Pencegahan Rasuah Malaysia (SPRM).
Siasatan mendapati terdapat penglibatan lima individu berpakaian seragam menyerupai polis telah menipu mangsa sebelum melarikannya dengan tiga buah kenderaan.
Sehingga kini, kesemua suspek yang terlibat masih diburu pihak polis.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/dua-beradik-dipenjara-45-bulan-satu-sebatan-kerana-merompak/,"Dua beradik dipenjara 45 bulan, satu sebatan kerana merompak",MAHKAMAH,"26 May 2025, 03:00PM","MELAKA: Dua beradik masing-masing dihukum penjara 45 bulan dan satu sebatan oleh Mahkamah Sesyen Ayer Keroh atas tuduhan merompak lelaki warga India di kawasan Perindustrian Ayer Keroh, di sini, dua tahun lalu.
Hakim Rohatul Akmar Abdullah membuat keputusan itu selepas tertuduh, Muhammad Azmi Osman, 28, dan abangnya Mohd Yusni, 42, menukar pengakuan kepada bersalah dalam sebutan semula kes itu, hari ini.
Rohatul Akmar menetapkan hukuman penjara bermula dari tarikh ditangkap pada Januari 2023.
Mengikut pertuduhan, dua beradik itu secara bersama didapati melakukan rompak berkumpulan dan mengambil wang tunai berjumlah RM900, kad bank, kad pengenalan serta lesen memandu India milik S Surendhran dengan bersenjatakan pisau dan pemutar skru.
Kesalahan dilakukan di kawasan belakang kilang di Ayer Keroh pada 1.34 tengah hari, 21 Januari 2023, dengan mereka dituduh mengikut Seksyen 395 Kanun Keseksaan dan dibaca bersama Seksyen 397 kanun sama yang memperuntukkan hukuman penjara sehingga 20 tahun dan sebat.
Berdasarkan fakta kes, mangsa yang bekerja sebagai pengawal keselamatan dirompak dua lelaki bersenjatakan pisau dan pemutar skru ketika sedang bertugas di kawasan belakang sebuah kilang.
Kedua-dua suspek berjaya ditangkap hasil laporan mangsa dan polis turut merampas motosikal yang dicamkan pengadu digunakan semasa rompakan.
Pendakwaan dikendalikan Timbalan Pendakwa Raya Muhammad Nazrin Ali Rahim dan tertuduh diwakili Peguam Chia Cheng Wee daripada Yayasan Bantuan Guaman Kebangsaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/12-maut-termasuk-kanak-kanak-dalam-serangan-udara-di-ukraine/,12 maut termasuk kanak-kanak dalam serangan udara di Ukraine,DUNIA,"26 May 2025, 03:37PM","KYIV: Rusia menyerang Ukraine untuk malam kedua berturut-turut dengan dron dan peluru berpandu, mengorbankan sekurang-kurangnya 12 orang, menurut pihak berkuasa Ukraine.
Serangan berlaku ketika kedua-dua negara menyelesaikan pertukaran tawanan besar-besaran.
Tentera Udara Ukraine melaporkan, sebanyak 298 dron dan 69 peluru berpandu dilancarkan oleh Rusia sepanjang malam menjadikannya antara serangan udara terbesar sejak perang bermula.
Beberapa wilayah Ukraine dilaporkan mengalami kerosakan besar dan kehilangan nyawa dengan pasukan pertahanan udara giat berusaha memintas dan memusnahkan ancaman dari udara.
“Kebanyakan wilayah di Ukraine terjejas akibat serangan musuh. Serangan udara oleh pihak musuh direkodkan di 22 kawasan dan peluru berpandu jelajah serta dron tempur (UAV) yang ditembak di 15 lokasi,” kata Tentera Udara Ukraine menerusi Telegram.
Perkhidmatan keselamatan Ukraine melaporkan bahawa sekurang-kurangnya empat orang terbunuh dan 16 lagi cedera di ibu negara, Kyiv.
Perkhidmatan kecemasan negara pula melaporkan tiga orang kanak-kanak masing-masing berumur 8, 12 dan 17 tahun terbunuh di wilayah Zhytomyr, manakala seorang lagi mangsa maut di bandar selatan Mykolaiv.
Empat lagi orang terbunuh dalam serangan di wilayah Khmelnytskyi, menurut Sergiy Tyurin, Timbalan Ketua Pentadbiran Tentera Wilayah, yang turut memaklumkan bahawa infrastruktur awam telah musnah dalam serangan itu. – AL JAZEERA
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tipu-projek-ribj-dua-individu-didakwa/,"Tipu projek RIBJ, dua individu didakwa",NASIONAL,"26 May 2025, 03:35PM","Oleh: Zahir Senapiah
JOHOR BAHRU: Dua individu termasuk seorang penjawat awam dihadapkan ke Mahkamah Sesyen di sini, pagi tadi atas dua tuduhan menipu membabitkan Projek Perumahan Rumah Impian Bangsa Johor (RIBJ) pada tahun 2021.
Tertuduh, M. Thianmolly, 42, dan V. Tara, 30, bagaimanapun mengaku tidak bersalah selepas pertuduhan dibacakan di hadapan Hakim Datuk Ahmad Kamal Ariffin Ismail.
Kedua-dua tertuduh didakwa memperdaya mangsa dengan mendakwa kononnya boleh membantu menguruskan pembelian rumah di bawah skim RIBJ, sedangkan mereka bukan pegawai atau wakil yang dilantik oleh Yayasan Sultan Ibrahim Johor.
Bagi pertuduhan pertama, mereka didakwa menipu V. Vijayanathan, 48, di sebuah restoran di Setia Tropika, kira-kira jam 11 pagi pada 21 Februari 2021, sekali gus mendorong mangsa menyerahkan wang berjumlah RM8,000 ke dalam akaun milik Thianmolly.
Bagi tuduhan kedua, mereka menggunakan modus operandi sama untuk menipu seorang wanita, Khoo Li Sa, 42, pada tarikh dan lokasi sama, dan mendorong mangsa menyerahkan wang berjumlah RM16,000 ke akaun yang sama.
Kes didakwa mengikut Seksyen 420 Kanun Keseksaan, dibaca bersama Seksyen 34 kanun yang sama.
Jika sabit kesalahan, mereka boleh dikenakan hukuman penjara maksimum 10 tahun serta sebat dan denda.
Pendakwaan dikendalikan oleh Timbalan Pendakwa Raya, Siti Asmah Zainal Ariffin.
Manakala Thianmolly dan Tara diwakili peguam Tan Po Au serta Amarpreet Singh.
Mahkamah membenarkan setiap tertuduh diikat jamin sebanyak RM8,000 dengan seorang penjamin.
Tarikh 25 Jun depan ditetapkan untuk sebutan semula kes.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/timor-leste-yakin-jadi-anggota-tetap-asean-menjelang-oktober/,Timor-Leste yakin jadi anggota tetap ASEAN menjelang Oktober,NASIONAL,"26 May 2025, 02:49PM","Oleh: Afrina Romzi, Farah Nabilah Wazer, Zulfakhri Shamsul Ariffin, Amanda Lopez
KUALA LUMPUR: Perdana Menteri Timor-Leste, Kay Rala Xanana Gusmao yakin negaranya akan menjadi ahli anggota tetap ASEAN menjelang Oktober tahun ini.
Katanya, beliau sedang melakukan yang terbaik bagi memenuhi syarat dan keperluan untuk menjadi Timor Leste sebahagian daripada anggota tetap ASEAN.
“Ya, saya percaya. Kami cuba sebaiknya untuk memenuhi syarat keperluan,” katanya kepada media pada Sidang Kemuncak ASEAN ke-46 hari ini.
Dalam wawancara eksklusif TV3 bersama Menteri Luar Timor-Leste, Bendito Dos Santos Freitas semalam, beliau berkata Timor-Leste yakin negara itu mampu diterima menjadi sebagai anggota penuh ASEAN.
“Apa yang disampaikan oleh para menteri luar negara-negara ASEAN ialah bahawa selagi kita memenuhi sebahagian daripada kriteria, kita boleh menjadi anggota ASEAN.
“Kita sedang menyelesaikan baki kriteria yang belum dipenuhi secara berperingkat,” katanya kepada Buletin TV3.
Timor-Leste memohon menyertai ASEAN sejak 2011 sebelum blok itu secara prinsipnya menerima negara terbabit sebagai anggota ke-11 melalui Sidang Kemuncak ASEAN ke-40 dan ke-41 di Phnom Penh pada November 2022.
Sementara itu, dalam sidang media semalam, Menteri Luar Datuk Seri Mohamad Hasan berkata Malaysia menyokong penyertaan Timor-Leste dalam ASEAN dan mencadangkan tempoh beberapa tahun untuk negara itu memenuhi kesemua syarat.
“Kita cuba sebaik mungkin untuk memudahkan Timor Leste menjadi anggota ASEAN kerana majoriti negara (ASEAN) mahu negara itu berada dalam keluarga besar blok ini,” katanya.
Tambahnya, Unit Timor-Leste telah diwujudkan dalam membantu negara itu memenuhi Pelan Hala Tuju, yang menyokong proses integrasi Timor-Leste ke dalam ASEAN.
Sebagai langkah tambahan, cadangan penubuhan Pasukan Petugas Khas bagi Timor-Leste turut diketengahkan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ahmad-fauwaz-mufti-wilayah-persekutuan-baharu/,Ahmad Fauwaz Mufti Wilayah Persekutuan baharu,NASIONAL,"26 May 2025, 02:42PM","Oleh: Zulfakhri Shamsul Ariffin
KUALA LUMPUR: Sahibus Samahah Ahmad Fauwaz Fadzil telah dilantik sebagai Mufti Wilayah Persekutuan yang baharu berkuat kuasa mulai 23 Mei lalu.
Pelantikan itu diumumkan oleh Menteri di Jabatan Perdana Menteri (Hal Ehwal Agama), Datuk Mohd Na’im Mokhtar menerusi satu hantaran rasmi di media sosial hari ini.
Ahmad Fauwaz menggantikan jawatan tersebut dengan membawa pengalaman dan latar belakang yang mendalam dalam bidang syariah dan dakwah, sekaligus diyakini mampu memperkukuh institusi fatwa serta memperkasa peranan mufti dalam menangani isu-isu semasa umat Islam di negara ini.
Beliau merupakan anak kepada bekas Presiden PAS, Allahyarham Ustaz Fadzil Noor, dan memiliki kelulusan dalam bidang Syariah dari Universiti Al-Azhar serta Universiti Malaya, selain menjalani latihan kefatwaan di Dar al-Ifta, Mesir.
Pelantikan ini turut disambut dengan ucapan tahniah oleh pelbagai pihak yang melihatnya sebagai langkah positif ke arah pembaharuan dalam penyampaian ilmu dan kefatwaan di Wilayah Persekutuan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/puting-beliung-landa-3-wilayah-di-chile/,Puting beliung landa 3 wilayah di Chile,DUNIA,"26 May 2025, 02:38PM","CHILE: Jabatan Meteorologi Chile mengeluarkan amaran berjaga-jaga susulan puting beliung di wilayah Araucanía, Los Ríos dan Los Lagos berikutan keadaan atmosfera yang tidak stabil.
Menurut Perkhidmatan Pencegahan Bencana Negara, tiada kematian atau kerosakan infrastruktur dilaporkan setakat ini. Namun begitu, Gabenor Wilayah Los Lagos, Alejandro Santana, mengesahkan bahawa sekurang-kurangnya lapan orang cedera.
Pihak berkuasa menasihatkan penduduk di kawasan terlibat untuk terus berjaga-jaga dan mengikuti arahan serta maklumat terkini daripada saluran rasmi. REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/cubaan-seludup-ganja-rm1-4-juta-tumpas/,Cubaan seludup ganja RM1.4 juta tumpas,NASIONAL,"26 May 2025, 02:05PM","KUANTAN: Jabatan Kastam Diraja Malaysia (JKDM) Pahang menggagalkan cubaan menyeludup bunga ganja bernilai RM1.405 juta ke luar negara selepas menemukan dadah itu di Pusat Mel dan Kurier (PMK) Lapangan Terbang Antarabangsa Kuala Lumpur (KLIA) pada 5 Mei lalu.
Pengarah JKDM Pahang, Mohd Asri Seman berkata, penemuan dadah itu membabitkan tiga kes hasil pemeriksaan dilakukan di PMK antara jam 3.10 petang dan 3.30 petang pada tarikh itu.
Katanya, bungkusan dadah yang diisytiharkan sebagai baju dan sarung bantal itu akan dieksport ke luar negara.
“Berdasarkan imbasan yang dilakukan ke atas bungkusan itu, ia menunjukkan imej menyerupai bahan organik di PMK, KLIA itu sebelum pemeriksaan rapi dilakukan.
“Hasilnya, dalam kes pertama, Bahagian Penguatkuasaan JKDM Temerloh dengan kerjasama Bahagian Perkastaman KLIA menemukan bungkusan yang diimbas menyerupai bahan organik disyaki bunga ganja seberat 6,200 gram dianggarkan bernilai RM666,400 yang disorok di dalam sarung bantal.
“Kes kedua pula membabitkan Bahagian Penguatkuasaan JKDM Bentong iaitu hasil pemeriksaan menemukan 3,200 gram bunga ganja bernilai RM313,600 yang dibungkus dalam baju.
“Kes ketiga membabitkan Bahagian Penguatkuasaan JKDM Kuantan menemukan dadah jenis bunga ganja sebanyak 4,340 gram bernilai RM425,320 yang dibungkus dalam baju,” katanya.
Beliau berkata demikian pada sidang media di Wisma Kastam Sultan Ahmad Shah, Indera Mahkota, hari ini.
Katanya, modus operandi sindiket terbabit ialah dengan menggunakan perkhidmatan syarikat penghantaran barang untuk menyeludup dadah terbabit dan dieksport ke luar negara.
“Siasatan awal mendapati sindiket terbabit menggunakan syarikat penghantaran barang dalam negara ini iaitu dua dari Terengganu dan satu dari Selangor.
“Siasatan awal juga mendapati dadah terbabit disyaki dibawa masuk dari negara jiran dan satu kilogram bunga ganja dianggarkan bernilai RM98,000 berbanding RM3,000 satu kilogram untuk ganja,” katanya lagi.
Kes disiasat mengikut Seksyen 39B Akta Dadah Berbahaya 1952.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/aidiladha-jatuh-6-jun-jika-anak-bulan-kelihatan-esok/,Aidiladha jatuh 6 Jun jika anak bulan kelihatan esok,NASIONAL,"26 May 2025, 02:02PM","KUALA LUMPUR: Penentuan tarikh sambutan Aidiladha berbeza berdasarkan lokasi dengan peluang anak bulan kelihatan di negara terletak di sebelah Barat biasanya lebih tinggi berbanding di bahagian Timur, termasuk Malaysia.
Pensyarah Pusat Sains Kemanusiaan, Universiti Malaysia Pahang Al-Sultan Abdullah (UMPSA), Dr Ahmad Irfan Ikmal Hisham berkata, penentuan Aidiladha dibuat berdasarkan matlak.
Matlak merujuk kawasan yang berada pada jangka masa waktu terbit dan terbenam matahari atau bulan yang hampir sama atau membabitkan negara yang berkongsi siang dan malam yang sama.
Justeru tegasnya, kenyataan Pusat Astronomi Antarabangsa yang berpusat di Abu Dhabi, Emiriah Arab Bersatu (UAE) yang menjangkakan Aidiladha pada 6 Jun di kebanyakan negara, tidak boleh dijadikan sandaran.
“Data hisab dikeluarkan Pusat Astronomi Antarabangsa adalah berdasarkan lokasi mereka. Kenyataan itu hanya sesuai di rantau mereka, tidak sesuai di negara kita kerana lokasi matlak yang berbeza.
“Dalam sistem kalendar Islam, adalah menjadi kebiasaan sekiranya negara belah Barat lebih awal nampak hilal atau anak bulan berbanding negara belah Timur,” katanya kepada BH.
Beliau diminta mengulas kenyataan Pusat Astronomi Antarabangsa yang menjangkakan kebanyakan negara Islam akan menyambut Aidiladha pada 6 Jun ini.
Lapor Agensi Berita Emirates (WAM), pusat yang berpangkalan di Abu Dhabi itu memaklumkan bahawa anak bulan yang menandakan permulaan Zulhijjah 1446H dijangka dapat dilihat esok, iaitu 27 Mei.
Tambah Ahmad Irfan, melihat kepada data hilal dan hisab berasaskan kriteria Imkanurrukyah di Malaysia, ketika hari cerapan esok, iaitu pada 29 Zulkaedah 1446, kemungkinan besar hilal tidak kelihatan.
Maka, katanya, Zulkaedah digenapkan kepada 30 hari pada hari berikutnya dan Aidiladha dijadualkan pada 7 Jun.
Namun, katanya, sekiranya hilal kelihatan di mana-mana stesen cerapan pada proses esok, maka 1 Zulhijjah akan jatuh pada Rabu dan Aidiladha disambut pada 6 Jun.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kkm-galak-ibu-hamil-ambil-vaksin-tdap/,KKM galak ibu hamil ambil vaksin Tdap,NASIONAL,"26 May 2025, 01:17PM","Oleh: Syafiqah Damanhuri
PUTRAJAYA: Kementerian Kesihatan (KKM) menggalakkan ibu hamil dengan kandungan usia antara 28 hingga 32 minggu untuk mengambil vaksin Tdap (tetanus, difteria dan acellular pertussis).
Menteri Kesihatan, Datuk Seri Dr. Dzulkefly Ahmad berkata, ia bagi memberikan perlindungan terhadap kumpulan itu daripada penyakit batuk kokol, dan diberikan secara percuma bermula hari ini.
“Pelaksanaan Tdap yang merupakan satu vaksinasi dalam program kami yang diberikan secara percuma untuk warganegara khasnya kepada ibu hamil 28 hingga 32 minggu.
“Saya diingatkan ada kematian terdahulu yang diakibatkan oleh batuk kokol. Jadi, ia sangat penting. Ada dua kes (yang berlaku) dan salah seorangnya mati.” Katanya ketika ditemui media selepas merasmikan Majlis Sambutan Hari Imunisasi Peringkat Kebangsaan Tahun 2025 hari ini.
Bagaimanapun, setakat ini kementerian itu tidak melaksanakan pendekatan untuk mewajibkan pengambilan vaksin berkenaan.
“Sebenarnya imunisasi di negara ini tidak pernah kita wajibkan. Kita hanya dapat menggalakkan we have not taken the policy untuk mewajibkan.
“Tetapi dengan tidak pun mewajibkan 95% ibu bapa mengikuti karena mereka mempunyai kecelikan, literasi dan pengetahuan jika tidak melindungi anak-anak, bahayanya kepada anak-anak.
“Kita tidak mewajibkan tetapi kita amat menggalakkan pengambilan imunisasi ini. Ia disediakan percuma dalam semua fasiliti kesihatan awam.” Ujarnya.
Sambutan Hari Imunisasi tahun ini yang bertemakan ‘Imunisasi untuk Semua, Ayuh Kita Jayakan’ menekankan peranan kritikal imunisasi dan vaksin dalam memberikan perlindungan dalaman untuk semua.
Media sebelum ini melaporkan, Februari 2024, satu kematian melibatkan seorang bayi lelaki berusia dua bulan akibat jangkitan Pertusis atau batuk kokol direkodkan di Tanah Merah, Kelantan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-asean-perlukan-as3-trilion-pelaburan-kumulatif-capai-sasaran-peralihan-tenaga-menjelang-2050/,Sidang Kemuncak ASEAN: ASEAN perlukan AS$3 trilion pelaburan kumulatif capai sasaran peralihan tenaga menjelang 2050,NASIONAL,"26 May 2025, 01:14PM","KUALA LUMPUR: ASEAN memerlukan sekurang-kurangnya AS$3 trilion jumlah pelaburan kumulatif bagi mencapai sasaran peralihan tenaga menjelang 2050.
Bagi mencapai sasaran itu jelas Timbalan Perdana Menteri, Datuk Seri Fadillah Yusof, ia menuntut setiap kerajaan mewujudkan perubahan asas dalam strategi pembiayaan.
“Malaysia sahaja memerlukan lebih daripada AS$143 bilion untuk merealisasikan aspirasi tenaga boleh baharu di bawah Pelan Hala Tuju Peralihan Tenaga Negara (NETR).
“Angka-angka ini menekankan satu kebenaran yang mudah tetapi mendalam — pembiayaan awam sahaja tidak mencukupi. Oleh itu, adalah amat penting bagi kerajaan di seluruh rantau ini untuk mewujudkan persekitaran yang kukuh dan kondusif.
“Ia bagi merangsang pelaburan swasta baik dari dalam mahupun luar negara, melalui reformasi dasar yang diselaraskan serta instrumen kewangan yang inovatif,” katanya.
Tambahnya, antara pendekatan lain boleh dilakukan termasuk mekanisme pembiayaan campuran dan jaminan awam bagi mengurangkan risiko projek tenaga boleh baharu di rantau ini.
Selain itu, pasaran modal menerusi penerbitan bon hijau, instrumen kewangan islamik seperti sukuk dan pinjaman lestari juga boleh diberikan tumpuan.
“Kerangka harga karbon yang mencerminkan kos sebenar pelepasan, selain memberi insentif peralihan ke arah teknologi rendah karbon.
“Pendigitalan ekosistem tenaga, termasuk grid pintar, alat ramalan berasaskan kecerdasan buatan (AI) dan sistem pengurusan permintaan bagi meningkatkan fleksibiliti serta kecekapan,” ujarnya lagi.
Beliau berkata demikian dalam ucaptama pada Mesyuarat Peralihan Tenaga di ASEAN: Memupuk Kerjasama Serantau anjuran MyDigital di sini hari ini.
Sementara itu, di peringkat Malaysia Fadillah berkata, dasar negara dan landskap pembiayaan telah diselaraskan bagi menyokong transformasi tenaga.
Ia teramsuk pelaksanaan inisiatif Skim Pembekalan Tenaga Boleh Baharu Korporat (CRESS), Program Penjanaan Tenaga Karbon Rendah, Kemudahan Peralihan Karbon Rendah Bank Negara Malaysia dan Pelan Hala Tuju Ekonomi dan Teknologi Hidrogram (HETR).
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tiga-suspek-direman-5-hari-untuk-siasatan-lanjut-kes-tetak-akibat-cemburu/,Tiga suspek direman 5 hari untuk siasatan lanjut kes tetak akibat cemburu,NASIONAL,"26 May 2025, 01:01PM","SUBANG: Tiga lelaki yang ditahan susulan kejadian seorang lelaki parah ditetak akibat cemburu di sebuah pangsapuri di Taman Puchong Intan, Puchong, di sini, awal pagi Khamis lalu, direman lima hari.
Timbalan Ketua Polis Daerah Subang Jaya Superintendan Mohd Fairus Jaafar berkata, ketiga-tiga suspek termasuk bekas suami teman wanita mangsa direman bermula hari ini hingga Jumaat bagi membantu siasatan lanjut berhubung kes berkenaan.
“Reman terhadap ketiga-tiga suspek dibenarkan selama lima hari dan motif kejadian itu adalah kerana cemburu,” katanya dalam kenyataan kepada media, hari ini.
Semalam, media melaporkan polis menahan tiga lelaki berkenaan di Jalan USJ 9, di sini, pada jam 3 petang.
Ketiga-tiga suspek mempunyai rekod jenayah lampau dan mengaku terbabit dengan kes itu.
Terdahulu, media melaporkan polis menerima laporan berhubung kejadian itu daripada wanita tempatan memaklumkan teman lelakinya dipukul dan ditetak.
Mangsa berusia 47 tahun itu dipukul serta ditetak di kepala dan badan oleh bekas suami wanita terbabit bersama dua lelaki lain.
Kes disiasat mengikut Seksyen 326 Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-lalu-lintas-di-kl-lancar-aliran-trafik-tak-terjejas/,"Sidang Kemuncak ASEAN: Lalu lintas di KL lancar, aliran trafik tak terjejas",NASIONAL,"26 May 2025, 12:59PM","KUALA LUMPUR: Trafik di sekitar ibu negara hari ini berjalan lancar walaupun ada jalan terbabit dalam penutupan sementara dan lencongan laluan sempena Sidang Kemuncak ASEAN Ke-46 di Pusat Konvensyen KLCC, di sini.
Tinjauan seawal jam 7 pagi di beberapa laluan utama mendapati pergerakan masuk trafik sekitar Lembah Klang ke ibu negara pada waktu puncak bergerak perlahan seperti hari biasa.
Terdahulu, Pengarah Jabatan Siasatan dan Penguatkuasaan Trafik (JSPT) Bukit Aman, Datuk Seri Mohd Yusri Hassan Basri berkata, penutupan dan lencongan jalan diadakan pada jam 8 pagi dan jam 5.30 petang.
Beliau berkata, ia bagi memberi laluan kepada pergerakan delegasi asing dari penginapan mereka di hotel sekitar ibu negara menuju ke Pusat Konvensyen KLCC.
Tinjauan di sekitar Jalan P Ramlee, Jalan Sultan Ismail, Jalan Perak, Jalan Pinang dan Persiaran KLCC mendapati aliran lancar.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kpm-siasat-insiden-guru-malukan-murid-depan-rakan-sekolah/,KPM siasat insiden guru malukan murid depan rakan sekolah,NASIONAL,"26 May 2025, 12:41PM","KUALA LUMPUR: Kementerian Pendidikan (KPM) kini sedang menyiasat satu insiden melibatkan seorang guru yang didakwa memalukan seorang murid sekolah rendah di hadapan rakan-rakannya sehingga memberi kesan terhadap emosi kanak-kanak terbabit.
Menteri Pendidikan, Fadhlina Sidek berkata, kejadian itu amat dikesali, lebih-lebih lagi apabila rakaman insiden tersebut tersebar luas dan memberikan kesan yang mendalam kepada masyarakat.
Jelasnya, KPM akan mengambil tanggungjawab sepenuhnya bagi memberi tumpuan kepada isu itu.
“Guru sentiasa diingatkan dari semasa ke semasa mengenai integriti dan etika sebagai penjawat awam walau apa juga isu yang terjadi.
“Saya juga yakin dan percaya ada ruang lebih selamat dan bersifat privasi untuk memastikan apa saja perbincangan dan isu dapat diselesaikan secara baik,” katanya ketika ditemui selepas majlis pelancaran dan simbolik penyerahan Koleksi Komik Wira Anti Rasuah di sini, hari ini.
Semalam, tular sebuah video yang memaparkan seorang murid sekolah rendah dimarahi oleh beberapa orang guru di kantin sekolah, di mana murid terbabit dipaksa untuk mengakui sesuatu yang tidak dilakukannya.
Video itu dirakam dan kemudian diberikan kepada ibu murid berkenaan.
Dalam pada itu, Fadlina berkata, pihaknya sudah meminta Ketua Pengarah Pendidikan, Datuk Azman Adnan untuk memperhalusi perkara ini dengan lebih serius kerana ia membabitkan integriti dan etika guru.
“KPM juga sebenarnya sudah berkali-kali mengingatkan kepada guru yang juga penjawat awam mengenai garis panduan sedia ada dan mematuhi etika serta integriti baik di dalam kelas, luar kelas dan media sosial sekali pun,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/onn-hafiz-nafi-prn-johor-lebih-awal/,Onn Hafiz nafi PRN Johor lebih awal,POLITIK,"26 May 2025, 12:34PM","ISKANDAR PUTERI: Pilihan Raya Negeri (PRN) Johor tidak akan dibuat lebih awal memandangkan penggal pentadbiran kerajaan negeri hanya akan berakhir pada April 2027.
Menteri Besar Johor, Datuk Onn Hafiz Ghazi berkata, kerajaan negeri sedia ada masih memiliki tempoh dua tahun untuk memberikan tumpuan penuh kepada kerja-kerja pembangunan ekonomi dan infrastruktur demi manfaat rakyat.
“Ini bukan musim pilihan raya, penggal pentadbiran hanya akan tamat pada April 2027, ada dua tahun lagi jadi seperti dititahkan Pemangku Sultan Johor untuk kita fokus pembangunan negeri Johor.
“Marilah kita cari titik persamaan agar kerjasama dapat dicapai dan bukannya mencari titik perbezaan antara kita sehingga boleh menyebabkan perpecahan berlaku,” katanya pada sesi penggulungan persidangan Dewan Undangan Negeri (DUN) Johor di Kota Iskandar, di sini hari ini.
Onn Hafiz (BN-Machap) turut menzahirkan ucapan terima kasih dengan komitmen dan akhlak ditunjukkan Ahli Dewan Undangan Negeri (ADUN) pelbagai parti politik pada sidang DUN Johor.
“Kita berbeza parti dan ideologi politik, namun saya dapat rasakan keharmonian di sidang DUN Johor ini.
“Saya akan laporkan kepada Pemangku Sultan Johor, Tunku Mahkota Ismail bahawa semua Ahli Dewan menjunjung tinggi keharmonian dan menunjukkan semangat muafakat tinggi.
“Johor mesti jadi Johor, kita mesti menjadi contoh. Marilah kita dengar bukan sahaja dengan telinga tetapi juga dengan hati dan jiwa. Jangan hanya bercakap untuk direkodkan sebaliknya bercakaplah untuk menyelesaikan isu rakyat,” katanya.
Terdahulu, beberapa pemimpin politik mendakwa PRN Johor mungkin diadakan seawal tahun depan sehingga wujud desakan supaya Barisan Nasional (BN) Johor menyatakan pendirian sama ada akan bergerak solo atau bekerjasama.
Pada PRN Johor lalu, BN memperoleh kemenangan majoriti dua pertiga dengan menawan 40 daripada 56 kerusi DUN.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pempengaruh-didakwa-hantar-mesej-lucah-kepada-remaja-disambung-reman/,Pempengaruh didakwa hantar mesej lucah kepada remaja disambung reman,NASIONAL,"26 May 2025, 12:23PM","KUALA LUMPUR: Pempengaruh yang ditahan polis selepas didakwa menghantar beberapa mesej berbaur lucah kepada remaja bawah umur berusia 14 tahun, disambung reman hari ini.
Ketua Polis Daerah Gombak, Asisten Komisioner Noor Ariffin Mohamad Nasir berkata, suspek berusia 22 tahun itu direman sehari lagi sehingga esok.
Menurutnya, tempoh reman itu dikeluarkan mahkamah selepas permohonan dibuat polis bagi membolehkan siasatan lanjut dijalankan.
“Suspek sebelum ini direman empat hari dari 23 Mei sehingga 26 Mei. Jadi polis mohon sambung reman dan dibenarkan sehari.
“Kertas siasatan akan dirujuk kepada Pejabat Timbalan Pendakwa Raya (TPR) untuk tindakan lanjut,” katanya kepada pemberita hari ini.
Media terdahulu melaporkan, pempengaruh berkenaan ditahan polis bagi membantu siasatan berhubung dakwaan menghantar beberapa mesej berbaur lucah kepada remaja bawah umur berusia 14 tahun.
Noor Ariffin dilaporkan berkata, lelaki itu ditahan susulan laporan dibuat ibu mangsa.
Beliau dilaporkan berkata, siasatan awal mendapati suspek menghantar beberapa imej tidak senonoh serta mesej berunsur seksual kepada mangsa sejak awal Mei lalu.
Katanya, kes disiasat mengikut Seksyen 15 Akta Kesalahan-Kesalahan Seksual Terhadap Kanak-kanak 2017.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/asean-perlu-perkukuh-potensi-tenaga-boleh-diperbaharui-fadillah/,ASEAN perlu perkukuh potensi tenaga boleh diperbaharui – Fadillah,NASIONAL,"26 May 2025, 11:57AM","Oleh: Fareez Azman
KUALA LUMPUR: ASEAN perlu memperkukuhkan potensi tenaga boleh diperbaharui dalam memastikan kepelbagaian sumber tenaga boleh diagihkan secara sekata merentas negara anggota.
Menurut Timbalan Perdana Menteri, Datuk Seri Fadillah Yusof, ia kerana potensi tenaga di rantau ini mempunyai kapasiti yang tinggi dan berkemampuan untuk diperluas menerusi pelaksanaan rangkaian Grid Kuasa ASEAN (APG).
“Rantau ini kaya dengan sumber tenaga boleh diperbaharui, namun agihannya tidak sekata. Tenaga hidro tertumpu di Wilayah Mekong, potensi tenaga solar dan angin luar pesisir pula banyak terdapat di negara-negara maritim seperti Filipina, Indonesia dan Malaysia.
“Untuk membuka potensi ini, kita mesti memperdalam integrasi dari segi fizikal dan institusi. Menerusi tujuh rangkaian rentas sempadan yang sudah beroperasi dan lebih banyak lagi dalam rancangan, perdagangan tenaga rentas negara bukan sahaja boleh dilaksanakan, malah mampu membawa manfaat bersama.
“Projek Integrasi Kuasa Laos–Thailand–Malaysia–Singapura (LTMS-PIP) adalah contoh terbaik bagi perdagangan elektrik pelbagai hala dapat direalisasikan, membolehkan negara bekerjasama membekalkan tenaga boleh baharu merentasi sempadan,” katanya.
Jelasnya, ASEAN menjadi pengguna tenaga keempat terbesar dunia dengan populasi 700 juta orang, malah permintaan tenaga di rantau ini terus mencatatkan peningkatan tiga peratus setahun sejak dua dekad lalu.
Jumlah itu jelas Fadillah yang juga Menteri Peralihan Tenaga dan Transformasi Air, melebihi paras purata global dan sekiranya trend berterusan ianya dijangka terus meningkat lebih 60 peratus menjelang 2040.
Mengenai penyelarasan atribut hijau terutama Sijil Tenaga Boleh Baharu (REC) tambahnya perlu diberi perhatian bersama serantau.
“Malaysia menyokong penuh rangka kerja ASEAN yang menyeluruh bagi atribut hijau, selaras amalan terbaik antarabangsa, memperkukuh kredibiliti serta memudah cara perolehan tenaga bersih oleh sektor korporat.
“Perkara ini akan menjadi antara fokus dan keutamaan Malaysia sepanjang tempoh Pengerusi ASEAN, dengan tumpuan memajukan rangka kerja serantau bagi kebolehoperasian REC,” katanya lagi.
Beliau berkata demikian dalam ucaptama pada Mesyuarat Peralihan Tenaga di ASEAN: Memupuk Kerjasama Serantau di ibu negara hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/suspek-kes-simbah-asid-pengusaha-spa-disambung-reman-4-hari/,Suspek kes simbah asid pengusaha spa disambung reman 4 hari,NASIONAL,"26 May 2025, 11:50AM","BACHOK: Suspek wanita yang ditahan bagi membantu siasatan kes simbah asid pengusaha spa di Beris Kubur Besar disambung reman empat hari, bermula esok.
Suspek yang bekerja di kilang getah ditahan reman sehingga 30 Mei ini bagi membantu siasatan kes simbah asid Nor Faziera Muda, 27.
Perintah tahanan reman dikeluarkan Majistret Bachok, Mohd Fauzan Mohd Suhairi di Mahkamah Majistret Bachok.
Terdahulu suspek berusia 38 tahun itu tiba di mahkamah diiringi polis pengiring dengan berpakaian baju dan tudung biru dengan seluar sukan berwarna hitam jam 9.41 pagi.
Sebelum ini suspek ditahan Bahagian Siasatan Khas (D9) Ibu Pejabat Polis Kontinjen (IPK) Kelantan bersama anggota Bahagian Siasatan Jenayah (BSJ) Ibu Pejabat Polis Daerah (IPD) Bachok di kilang getah di Kuala Krai, jam 4.00 petang, Rabu lalu.
Susulan itu, wanita yang bekerja sebagai pekerja kilang getah ditahan reman selama lima hari bagi membantu siasatan.
Nor Faziera melecur lebih 80 peratus di bahagian belakang badan, tangan hingga siku kanan selepas disimbah asid dalam kejadian di spa dan salun mangsa di Beris Kubur Besar pada 17 Mei lalu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/warga-emas-diperdaya-susan-hingga-rugi-lebih-rm625000/,"Warga emas diperdaya ‘Susan’ hingga rugi lebih RM625,000",NASIONAL,"26 May 2025, 11:37AM","JOHOR BAHRU: Lelaki warga emas berputih mata selepas wang simpanannya berjumlah RM625,250 hilang akibat pelaburan yang tidak wujud.
Ketua Polis Daerah Johor Bahru Utara, Asisten Komisioner Balveer Singh Mahindar Singh berkata, mangsa berusia 67 tahun itu diperdaya selepas dihubungi individu bernama ‘Susan’ menggunakan WhatsApp yang menawarkan pelaburan berkenaan.
Katanya, mangsa yang berminat kemudian dimasukkan ke dalam kumpulan WhatsApp dan diminta memuat turun satu aplikasi bagi melihat keuntungan serta mengendalikan pelaburannya.
“Mangsa yang tertarik dengan keuntungan dijanjikan, melakukan 16 transaksi kepada lima akaun berbeza mulai 22 Mac hingga 19 Mei lalu, dengan jumlah keseluruhan bernilai RM625,250.
“Mangsa menyedari dirinya ditipu apabila diminta membuat bayaran tambahan ketika cuba mengeluarkan keuntungan yang diperoleh.
“Siasatan juga akan meliputi penglibatan ‘keldai akaun’ dan jika ada, tindakan akan diambil terhadap pemilik akaun terbabit,” katanya dalam kenyataan di sini, hari ini.
Kes disiasat di bawah Seksyen 420 Kanun Keseksaan iaitu menipu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/utara-semenanjung-sabah-dan-sarawak-lebih-kerap-alami-ribut/,"Utara Semenanjung, Sabah dan Sarawak lebih kerap alami ribut",NASIONAL,"26 May 2025, 11:32AM","KUALA LUMPUR: Beberapa kawasan di negara ini akan kerap mengalami ribut petir susulan Monsun Barat Daya yang bermula sejak 10 Mei lalu.
Ketua Pengarah Jabatan Meteorologi Malaysia (METMalaysia) Dr Mohd Hisham Mohd Anip berkata, fasa peralihan monsun sudah tamat dan negara sedang melalui musim Monsun Barat Daya.
“Ketika musim ini, kejadian ribut petir biasanya berlaku di negeri-negeri utara Semenanjung, utara Sarawak dan barat Sabah pada waktu pagi.
“Pada sebelah petang dan malam pula, kawasan pedalaman Semenanjung, Sabah serta Sarawak pula biasanya berlaku ribut petir,” katanya ketika dihubungi, hari ini.
Dr Mohd Hisham berkata, arah pergerakan angin yang menyebabkan kawasan-kawasan terbabit menerima hujan yang banyak pada musim ini.
“Berdasarkan keadaan itu, potensi berlakunya banjir kilat di kawasan-kawasan berkenaan akan sentiasa ada apabila berlaku hujan lebat.
“Justeru itu, orang ramai disarankan supaya mendapatkan maklumat cuaca terkini dan sahih daripada MET Malaysia serta sentiasa peka dengan cuaca sekeliling,” katanya.
Sebelum ini, media melaporkan Monsun Barat Daya dijangka bermula pada 10 Mei dan berterusan sehingga September susulan tiupan angin yang mula bertiup secara konsisten dari arah barat daya ke rantau negara.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-jalur-geoekonomi-asean-gcc-china-bentuk-masa-depan-terangkum-mampan/,"Sidang Kemuncak ASEAN: Jalur geoekonomi Asean-GCC-China bentuk masa depan terangkum, mampan",NASIONAL,"26 May 2025, 11:07AM","Oleh: Zulfakhri Shamsul Ariffin, Farah Nabilah Wazer, Afrina Romzi & Amanda Lopez
KUALA LUMPUR: Jalur geoekonomi Asean-GCC-China memainkan peranan penting dalam memastikan masa depan ASEAN yang lebih inklusif dan mampan.
Perdana Menteri, Datuk Seri Anwar Ibrahim berkata, selain jalur ekonomi itu, hubungan dan sistem pelbagai hala yang telah dilaksana perlu dipelihara dalam menghadapi cabaran dan ketidakpastian global.
“Kita telah berjaya mengadakan Sidang Kemuncak ASEAN-GCC-China yang pertama (dan) ia merupakan satu pencapaian bersejarah.
“Kejayaan ini menunjukkan betapa kuatnya simpanan niat baik dalam kalangan kita, sekaligus memberi kekuatan untuk kita memperluas kerjasama dan bertindak dengan kejelasan strategi,” katanya.
Beliau berkata demikian ketika mempengerusikan Sidang Kemuncak ASEAN Ke-46 di Pusat Konvensyen Kuala Lumpur (KLCC) di sini, hari ini.
Sidang Kemuncak ASEAN-GCC-China yang dilaksanakan buat pertama kali ini mencerminkan muhibah antara pemimpin rantau ini, selain usaha bagi mendalami dan bertindak secara strategik.
“Saya amat percaya dengan ketabahan dan kuasa kekal ASEAN untuk menahan angin kencang dan mengharungi badai cabaran dan ketidakpastian yang kita hadapi,” katanya.
“Dalam hal ini, saya sekali lagi mengucapkan terima kasih kepada para pemimpin, atas kepercayaan, persahabatan, dan hubungan yang sangat baik di peringkat peribadi, di peringkat dua hala, dan peringkat ASEAN.
“Untuk membolehkan kita bersama-sama mengadakan Sidang Kemuncak ASEAN-GCC China yang pertama, yang menunjukkan takungan muhibah kita, memperkasakan hubungan ini untuk mendalami dan mengembangkan perkongsian kita dan bertindak dengan kejelasan strategik,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/4-lelaki-ditahan-pindah-tanah-secara-haram/,"4 lelaki ditahan, pindah tanah secara haram",NASIONAL,"26 May 2025, 11:02AM","KUANTAN: Unit Penguatkuasaan Negeri Pahang (UPNP) menahan empat lelaki bersama tiga jentera kerana disyaki menjalankan aktiviti pemindahan tanah secara haram di Paloh Hinai, Pekan, kelmarin.
Ketua UPNP Saifullah Muhammad Ali berkata, terdahulu seramai 11 anggota melakukan risikan di lokasi termasuk menggunakan dron kira-kira jam 10.15 pagi.
Menurutnya, hasil pemantauan mendapati berlaku aktiviti pemindahan tanah sedang dijalankan di atas Lot PT 4150 ke Lot 2435 membabitkan penggunaan sebuah jengkaut dan dua buah lori hantu.
“Kita bertindak melakukan serbuan dan menahan seorang pemandu jengkaut warga Indonesia dan dua pemandu lori hantu warga tempatan bagi membuat semakan kelulusan dan kebenaran berkaitan aktiviti terbabit.
“Seorang lelaki dipercayai pengusaha yang hadir ke lokasi serbuan kira-kira jam 11.30 pagi turut ditahan selepas gagal menunjukkan kebenaran bagi aktiviti pengoperasian,” katanya.
Katanya, mereka yang ditahan dibawa ke Ibu Pejabat Polis Daerah (IPD) Pekan sebelum diambil keterangan bagi siasatan mengikut Seksyen 426 Kanun Tanah Negara (Akta 828).
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/ahli-parlimen-eropah-dan-arab-bertemu-di-madrid-bincang-perang-gaza/,"Ahli Parlimen Eropah dan Arab bertemu di Madrid, bincang perang Gaza",DUNIA,"26 May 2025, 10:58AM","MADRID: Wakil negara-negara Eropah dan Arab berkumpul di Madrid, Sepanyol bagi membincangkan konflik berterusan di Gaza.
Dalam ucapan ketika mesyuarat itu, Perdana Menteri Palestin, Mohammad Mustafa, memberitahu wartawan beliau ingin melihat penglibatan lebih besar dari Amerika Syarikat.
Ujarnya, penglibatan lebih aktif dan positif oleh Amerika Syarikat dapat membantu membawa keamanan dan kestabilan ke rantau itu.
Sementara Menteri Luar tuan rumah Sepanyol, Jose Manuel Albares, pula menegaskan keperluan untuk melaksanakan embargo senjata.
Ujarnya, perkara terakhir yang diperlukan Asia Barat ketika ini adalah berkenaan senjata dengan mengkaji semula senarai sekatan individu yang dimiliki oleh setiap negara serta Kesatuan Eropah.
Keganasan rejim Israel di Gaza sehingga kini meragut lebih 53,900 nyawa rakyat Palestin selain mengakibatkan hampir seluruh penduduknya hilang tempat tinggal dan kebuluran.
20 negara menghadiri sidang kemuncak itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-anwar-gesa-sidang-kemuncak-asean-as-diadakan-telah-hantar-surat-kepada-trump/,"Sidang Kemuncak ASEAN: Anwar gesa sidang kemuncak ASEAN-AS diadakan, telah hantar surat kepada Trump",NASIONAL,"26 May 2025, 10:54AM","Oleh: Zulfakhri Shamsul Ariffin, Farah Nabilah Wazer, Afrina Romzi & Amanda Lopez
KUALA LUMPUR: Malaysia telah mengambil inisiatif menulis surat kepada Presiden Amerika Syarikat, Donald J. Trump, bagi menyatakan hasrat ASEAN untuk mengadakan sidang kemuncak bersama.
Perdana Menteri, Datuk Seri Anwar Ibrahim berkata, langkah itu menunjukkan kesungguhan ASEAN dalam memastikan semangat sentraliti dan hubungan luar yang seimbang dapat diteruskan.
“Selaras dengan konsensus yang dipinda dan dicapai oleh Menteri-Menteri Luar ASEAN di Langkawi awal tahun ini, saya juga telah mengambil inisiatif menulis surat kepada Presiden Donald J. Trump bagi menyatakan hasrat kita menganjurkan Mesyuarat ASEAN-Amerika Syarikat.
“Ini menunjukkan kita mengambil serius semangat sentraliti ASEAN, ia mencerminkan bukan sahaja aspirasi kita, tetapi juga tanggungjawab kita bersama,” katanya.
Beliau berkata demikian ketika mempengerusikan Sidang Kemuncak ASEAN Ke-46 di Pusat Konvensyen Kuala Lumpur (KLCC) di sini, hari ini.
Tambahnya, ketika negara-negara ASEAN berdepan isu tarif, negara anggota bersetuju untuk meneruskan perbincangan dua hala, namun tetap memelihara konsensus ASEAN.
Anwar menjelaskan, tanpa pengecualian, semua pemimpin ASEAN memberikan sokongan secara senyap terhadap pendekatan ini.
Dalam ucapan sama, beliau turut menyatakan pertumbuhan yang saksama dan mampan serta ketahanan jangka panjang menjadi dua asas tiang utama masa depan ASEAN.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-buka-tirai-secara-rasmi/,Sidang Kemuncak ASEAN buka tirai secara rasmi,NASIONAL,"26 May 2025, 10:45AM","Oleh: Farah Nabilah Wazer, Zulfakhri Shamsul Ariffin, Afrina Romzi, Amanda Lopez
KUALA LUMPUR: Sidang Kemuncak ASEAN ke-46 membuka tirai secara rasminya, hari ini.
Sidang hari ini menyaksikan pelbagai sesi penting melibatkan Perdana Menteri Datuk Seri Anwar Ibrahim bersama pemimpin ASEAN dan wakil dari pelbagai sektor.
Datuk Seri Anwar mula menyambut ketibaan para pemimpin ASEAN seawal pukul 8.15 pagi tadi.
Acara diteruskan dengan ucapan pembukaan oleh beliau, diikuti sesi dialog bersama wakil sesi dialog pemimpin ASEAN bersama wakil perhimpunan antara parlimen ASEAN (AIPA), belia ASEAN, serta Majlis Penasihat Perniagaan ASEAN (ASEAN-BAC).
Kemuncak hari ini ialah pemeteraian Deklarasi Kuala Lumpur mengenai ASEAN 2045: Masa Depan Bersama, sebagai penanda aras strategik dalam pembentukan fasa baharu Komuniti ASEAN.
Sidang disusuli Majlis Makan Malam Gala anjuran Perdana Menteri dan isteri, Datuk Seri Dr Wan Azizah Wan Ismail.
Sidang kali ini berlangsung di bawah tema ‘Keterangkuman dan Kemampanan’, sempena Malaysia memegang jawatan Pengerusi ASEAN buat kali kelima selepas 1977, 1997, 2005 dan 2015.
Turut diadakan, Sidang Kemuncak ASEAN-GCC kedua dan Sidang Kemuncak ASEAN-GCC-China pertama sebagai platform memperkasa kerjasama serantau dan antara serantau.
Beberapa mesyuarat dua hala juga dijadualkan berlangsung sepanjang hari bersama rakan-rakan strategik termasuk Kemboja, Singapura, China dan Kuwait.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-penglibatan-senyap-jadi-peranan-berkesan-tangani-krisis-myanmar-anwar/,Sidang Kemuncak ASEAN: Penglibatan senyap jadi peranan berkesan tangani krisis Myanmar – Anwar,NASIONAL,"26 May 2025, 10:33AM","Oleh: Zulfakhri Shamsul Ariffin, Farah Nabilah Wazer, Afrina Romzi & Amanda Lopez
KUALA LUMPUR: Pendekatan senyap atau ‘quiet engagement’ merupakan langkah berkesan dalam menangani kemelut berpanjangan yang telah berlaku sejak 2021 di Myanmar.
Perdana Menteri Datuk Seri Anwar Ibrahim menegaskan bahawa, pendekatan itu mungkin terlihat kecil namun ia lebih baik berbanding jurang perbalahan yang semakin melebar.
“Berhubung isu Myanmar, kita telah dapat mengambil langkah positif melalui penubuhan Kumpulan Penasihat Tidak Rasmi oleh Malaysia, selaku Pengerusi ASEAN bagi tahun 2025.
“Saya ingin mengucapkan terima kasih kepada semua pemimpin atas kelulusan secara senyap terhadap penubuhan kumpulan ini di bawah pimpinan bekas Perdana Menteri Thailand, Dr Thaksin Shinawatra.
“Pertemuan pertama kami adalah bersama Kebawah Duli Yang Maha Mulia Sultan Brunei atas kebijaksanaan baginda sebagai anggota paling senior dalam ASEAN, diikuti pertemuan dengan bekas Perdana Menteri Kemboja, Samdech Hun Sen,” katanya.
Beliau berkata demikian ketika mempengerusikan Sidang Kemuncak ASEAN Ke-46 (Pleno) di Pusat Konvensyen Kuala Lumpur (KLCC) di sini, hari ini.
Menurut Anwar, ASEAN telah berjaya mengambil langkah positif melalui penubuhan Kumpulan Penasihat Tidak Rasmi yang diketuai oleh Malaysia selaku Pengerusi ASEAN bagi tahun 2025.
Dalam nada optimis, beliau turut menyatakan keyakinan terhadap ketahanan dan daya tahan ASEAN dalam menghadapi pelbagai cabaran dan ketidaktentuan geopolitik global.
“ASEAN mesti mengekalkan sistem multilateralisme dan memastikan model geoekonomi ASEAN-GCC-China terus memainkan peranan bermakna dalam membina masa depan rantau yang lebih inklusif dan mampan,” ujarnya lagi."
https://www.buletintv3.my/nasional/kpdn-gempur-tapak-projek-pembinaan-simpan-diesel-tanpa-kebenaran/,KPDN gempur tapak projek pembinaan simpan diesel tanpa kebenaran,NASIONAL,"26 May 2025, 10:32AM","Oleh: Mohd Ishak Abdillah Ngah
SETIU: Kementerian Perdagangan Dalam Negeri Dan Kos Sara Hidup (KPDN) Cawangan Besut merampas 15,455 liter minyak diesel yang dianggarkan bernilai RM44,819.50 dalam satu serbuan yang di sebuah tapak projek pembinaan di Merang, di sini.
Pengarahnya, Mohd Muhsi Ali ketika dihubungi mengesahkan perkara itu.
Menurutnya, serbuan dilakukan hasil risikan yang dibuat selama dua minggu oleh agensi itu kira-kira jam 10.00 pagi semalam.
“Semasa pemeriksaan dijalankan pasukan serbuan berjaya menemukan sebuah tangki simpanan (skid tank) berisi minyak diesel yang dipercayai untuk kegunaan sistem janakuasa di tapak pembinaan tersebut”, katanya.
Pihak syarikat pembinaan tersebut gagal mengemukakan sebarang permit atau surat kebenaran daripada Pengawal Bekalan untuk menyimpan minyak diesel di lokasi kejadian.
Kes disiasat di bawah Akta Kawalan Bekalan 1961.
KPDN memberikan amaran keras kepada semua pihak terbabit dan tidak akan berkompromi dengan mana-mana pihak yang didapati melakukan penyelewengan barang kawalan."
https://www.buletintv3.my/sukan/man-united-terbang-ke-malaysia-bagi-jelajah-pra-musim/,Man United terbang ke Malaysia bagi jelajah pra-musim,SUKAN,"26 May 2025, 10:04AM","MANCHESTER: Sebaik menamatkan saingan Liga Perdana Inggeris di tangga ke-15 selepas menewaskan Aston Villa 2-0 di Old Trafford, Manchester United bergegas terbang ke Malaysia bagi jelajah pra-musim.
Skuad kendalian Ruben Amorim menaiki pesawat hanya beberapa jam selepas perlawanan yang menyaksikan jaringan Amad Diallo dan Christian Eriksen menyelamatkan mereka daripada penamat musim paling buruk di Liga Perdana Inggeris.
Difahamkan United dibayar sekitar 8 juta pound (RM45.74 juta) untuk jelajah berkenaan, yang menampilkan perlawanan di Kuala Lumpur dan Hong Kong.
Bayaran itu mungkin terlalu kecil bagi mengimbangi kerugian hampir 85 juta pound (RM486.06 juta) susulan gagal ke Liga Juara-Juara Eropah musim depan selepas tewas kepada Tottenham pada final Liga Europa.
United akan memulakan jelajah pra-musim bertemu ASEAN All Stars di Stadium Nasional Bukit Jalil pada Rabu ini.
Dua hari kemudian, mereka akan menentang Hong Kong di Stadium Hong Kong.
“Kali terakhir kelab ke Kuala Lumpur pada tahun 2009, dan Hong Kong pada tahun 2013, tetapi ikatan antara United dan jutaan peminat setia di Asia sentiasa kukuh,” kata United.
Skuad Manchester United ke Kuala Lumpur:
Penjaga gol: Andre Onana, Altay Bayindir, Tom Heaton
Pertahanan: Harry Amass, Dan Armer, Diogo Dalot, Matthijs de Ligt, Patrick Dorgu, Jonny Evans, Tyler Fredricson, Ayden Heaven, Jaydan Kamason, Godwill Kukonki, Harry Maguire, Reece Munro, Luke Shaw
Tengah: Casemiro, Toby Collyer, Bruno Fernandes, Tyler Fletcher, Sekou Kone, Kobbie Mainoo, Jack Moorhouse, Mason Mount, Jim Thwaites, Manuel Ugarte
Penyerang: Alejandro Garnacho, Amad Diallo, Rasmus Hojlund, Shea Lacey, Chido Obi, Joshua Zirkzee.- AGENSI
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/diperdaya-skim-pelaburan-tak-wujud-wanita-rugi-rm695000/,"Diperdaya skim pelaburan tak wujud, wanita rugi RM695,000",NASIONAL,"26 May 2025, 10:03AM","KUANTAN: Seorang wanita berusia 60 tahun kerugian RM695,000 wang simpanan peribadi dan dipinjam daripada rakan selepas terpedaya dengan skim pelaburan tidak wujud diiklankan melalui Facebook.
Mangsa yang juga pengurus ejen insurans mulanya melihat iklan pelaburan itu pada 2 April lalu sebelum berurusan dengan individu bernama ‘Carmen Lee’ yang mengaku sebagai wakil syarikat.
Timbalan Ketua Polis Pahang, Datuk Azry Akmar Ayob berkata, berdasarkan laporan dibuat semalam, mangsa kemudian diminta memuat turun satu aplikasi yang diberikan suspek dan mendaftar menggunakan maklumat peribadi.
“Pada 17 April lalu, mangsa membuat pelaburan pertama berjumlah RM5,000 ke akaun yang diberikan dan menerima `keuntungan’ awal RM900. Dia mula menambah pelaburan dengan melakukan 22 transaksi sehingga RM695,000 ke beberapa akaun bank.
“Pada 23 Mei lalu, apabila mangsa cuba mengeluarkan semua modal dan keuntungan, dia dimaklumkan bahawa pengeluaran hanya dibenarkan pada hari bekerja.
“Mangsa curiga dan mula menyedari ditipu sebelum membuat laporan polis,” katanya dalam satu kenyataan hari ini dan memaklumkan kes disiasat mengikut Seksyen 420 Kanun Keseksaan.
Azry Akmar menasihatkan orang ramai supaya membuat semakan sebelum melakukan sebarang pelaburan secara dalam talian untuk mengelak menjadi mangsa penipuan.
“Jangan mudah terpengaruh dengan skim pelaburan menjanjikan keuntungan lumayan. Boleh buat semakan nombor akaun dan nombor telefon di pautan https://semakmule.rmp.gov.my sebelum membuat sebarang transaksi,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/peras-ugut-minta-wang-30-kg-emas-disyaki-punca-suspek-culik-pemilik-kedai-emas-kp-kelantan/,"Peras ugut minta wang, 30 kg emas disyaki punca suspek culik pemilik kedai emas – KP Kelantan",NASIONAL,"26 May 2025, 09:25AM","KOTA BHARU: Memeras ugut untuk mendapatkan wang dan meminta mangsa menyerahkan 30 kilogram (kg) emas dipercayai menjadi punca kepada kes penculikan seorang pemilik kedai emas di Palekbang, dekat Tumpat, pada 20 Mei lalu.
Ketua Polis Kelantan Datuk Mohd Yusoff Mamat berkata, sebelum diculik, kumpulan berkenaan iaitu empat lelaki disyaki meminta 30 kg emas daripada mangsa.
Katanya, mangsa tidak memberikan emas yang diminta sebelum diculik oleh kumpulan berkenaan, dalam usaha mereka untuk mendapatkan wang.
“Kumpulan itu dipercayai culik mangsa untuk meminta wang, namun wang berkenaan tidak sempat diserahkan berikutan mereka membebaskan mangsa pada hari sama.
“Ini berikutan, pihak polis terus melakukan operasi besar-besaran termasuk sekatan jalan raya di seluruh negeri dan berdekatan sempadan negara untuk memburu mereka.
“Kemungkinan mereka mendengar dan tahu pihak polis melakukan operasi sebelum mereka membebaskan mangsa,” katanya ketika dihubungi di sini, hari ini.
Beliau berkata, mangsa mengenali suspek selepas disyaki kumpulan itu meminta emas sebanyak 30kg daripada mangsa.
Menurutnya, pihak polis berusaha untuk menjejaki dan mengesan empat lelaki dipercayai terbabit dalam kes penculikan terbabit.
Terdahulu media melaporkan, Polis Kontinjen Kelantan sedang mengesan empat lelaki dipercayai terbabit dalam kes penculikan seorang pemilik kedai emas lelaki berusia 44 tahun di Palekbang di sini, pada 20 Mei lalu.
Berdasarkan maklumat awal, suspek menggunakan sebuah Suzuki Swift dalam penculikan itu.
Kes disiasat mengikut Seksyen 365 kerana menculik dengan niat untuk mengurung seseorang secara salah dan sulit iaitu satu kesalahan yang membawa hukuman penjara sehingga tujuh tahun dan denda, jika sabit kesalahan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-platform-teliti-kemajuan-3-tunjang-utama/,Sidang Kemuncak ASEAN-GCC-China perkukuh kerjasama ekonomi tiga hala,NASIONAL,"26 May 2025, 08:52AM","KUALA LUMPUR: Sidang Kemuncak ASEAN-Majlis Kerjasama Teluk (GCC)-China yang diadakan esok, dijangka merangka strategi baharu dalam perdagangan, pembangunan infrastruktur mampan serta digitalisasi rantau.
Sidang kemuncak trilateral yang pertama kali diperkenalkan Malaysia sebagai Pengerusi ASEAN turut bertujuan memperkukuh kerjasama ekonomi tiga hala antara ASEAN, GCC dan China.
Setiausaha Akhbar Kanan kepada Perdana Menteri, Tunku Nashrul Abaidah berkata, sidang itu penting dengan mengambil kira peranan China yang menjadi rakan dagang terbesar ASEAN.
“Sidang Kemuncak trilateral antara ASEAN, GCC dan China adalah inisiatif baharu Malaysia sebagai Pengerusi ASEAN, bertujuan memperkukuh kerjasama ekonomi tiga hala antara ASEAN, GCC dan China.
“ASEAN kini adalah ekonomi kelima terbesar dunia dengan jumlah KDNK (Keluaran Dalam Negara Kasar) AS$3.8 trilion manakala China kekal sebagai rakan dagang terbesar ASEAN dengan jumlah dagangan dua hala berjumlah AS$696.7 bilion.
“Sidang ini dijangka merangka strategi baharu dalam perdagangan, pelaburan, pembangunan infrastruktur mampan dan digitalisasi rantau,” katanya.
Beliau berkata demikian pada Taklimat Harian Pejabat Perdana Menteri (PMO) Bersempena Sidang Kemuncak ASEAN ke-46 yang disiarkan melalui Facebook PMO Malaysia, hari ini.
Sementara itu, Tunku Nashrul berkata, Sidang Kemuncak ASEAN-GCC kedua yang turut berlangsung esok, bermatlamat mengukuhkan komitmen jangka panjang kedua-dua rantau itu yang menjalin hubungan sejak 1990.
“ASEAN dan GCC adalah dua entiti ekonomi penting dengan jumlah dagangan mencecah AS$130.7 bilion dan pelaburan GCC ke ASEAN sebanyak AS$390.2 juta.
“Sidang ini bakal meneliti pelaksanaan Rangka Kerjasama ASEANGCC 2024-2028, termasuk inisiatif dalam perdagangan bebas, pendidikan, pembangunan mampan dan keterhubungan budaya serta digital,” katanya.
Sidang Kemuncak ASEAN-GCC kali pertama diadakan di Riyadh dua tahun lalu, berfungsi sebagai platform untuk meningkatkan kerjasama antara Asia Tenggara dan rantau Teluk.
Sidang Kemuncak ASEAN ke-46 diadakan bermula hari ini dan esok di bawah Kepengerusian ASEAN-Malaysia 2025 bertemakan ‘Keterangkuman dan Kemampanan’.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/epl-city-chelsea-newcastle-layak-ke-liga-juara-juara/,"EPL: City, Chelsea, Newcastle layak ke Liga Juara-Juara",SUKAN,"26 May 2025, 08:39AM","MANCHESTER: Manchester City, Chelsea dan Newcastle mengesahkan tempat ke Liga Juara-Juara musim depan pada hari terakhir musim penuh dramatik malam tadi.
Kejayaan menyamakan rekod 20 kejuaraan Inggeris oleh Liverpool dan tiga kelab turun divisyen – Ipswich, Leicester dan Southampton – sudah lama diketahui, meninggalkan fokus terhadap perebutan tiket ke Eropah.
Liverpool dan Arsenal sudah mengesahkan tempat ke Liga Juara-Juara dengan berakhir di dua tangga teratas, manakala Tottenham menyertai mereka selepas menjuarai Liga Europa, Rabu lalu.
City memastikan musim mengecewakan mereka tidak berakhir dengan malapetaka apabila melayakkan diri ke pertandingan utama Eropah bagi musim ke-15 berturut-turut dengan menundukkan Fulham 2-0 untuk berakhir di tangga ketiga.
Jaringan akrobatik Ilkay Gundogan dari jarak dekat meletakkan anak buah Pep Guardiola di depan sebelum Erling Haaland memastikan mata buat pelawat menerusi sepakan penalti.
Chelsea menamatkan impian Nottingham Forest bagi penampilan pertama dalam Liga Juara-Juara sejak mereka muncul juara Eropah pada 1980.
Levi Colwill menampan masuk hantaran silang Pedro Neto bagi gol tunggal The Blues ketika menang 1-0 di City Ground bagi memastikan tangga keempat buat Chelsea.
Newcastle pula berjaya menempatkan diri dalam kelompok lima teratas sekalipun kecundang 1-0 di laman sendiri kepada Everton.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/suspek-lari-tinggalkan-lori-beras-siam-1-1-tan-dirampas/,"Suspek lari tinggalkan lori, beras Siam 1.1 tan dirampas",NASIONAL,"26 May 2025, 08:22AM","KOTA BHARU: Lelaki disyaki penyeludup beras Siam bertindak memecut lori yang dipandunya sebaik menyedari kenderaan itu diekori pihak berkuasa di Jalan Kota Bharu-Pasir Puteh dekat sini, semalam.
Dalam kejadian 11 pagi itu, lori Hino itu dikesan oleh sepasukan pegawai dan anggota Unit Risikan Marin, Markas Operasi Pasukan Polis Marin (PPM) Wilayah Tiga, Pengkalan Kubor yang menjalankan Ops Taring Landai/Kontraban.
Komander PPM Wilayah Tiga, Asisten Komisioner Zulafendy Hassan berkata, pihaknya menjalankan risikan dalam tempoh seminggu sebelum bertindak sebaik kenderaan itu dikesan di lokasi terbabit.
“Sebaik menyedari kehadiran pihak kami, pemandu lori terbabit memecut lori itu sebelum memberhentikannya di bahu jalan sebaik tiba di Kampung Mahligai, Bachok.
“Pemandunya, seorang lelaki dewasa keluar dari kenderaan dan melarikan diri ke dalam semak berhampiran sebelum pasukan kami mengejarnya, namun dia gagal ditemukan.
“Pemeriksaan dijalankan terhadap lori terbabit dan menemukan 44 kampit beras Siam dengan berat keseluruhan 1.1 tan dianggarkan bernilai RM4,400,” katanya dalam kenyataan media, hari ini.
Zulafendy berkata, beras dari Thailand itu dibawa masuk menerusi Sungai Golok di Pengkalan Kubor, Tumpat dan dipercayai untuk pasaran di selatan Kelantan serta Pasir Puteh.
Katanya lagi, keseluruhan barang rampasan yang dianggarkan bernilai RM84,400 termasuk lori dibawa balik ke Markas Operasi PPM Wilayah Tiga Pengkalan Kubor untuk diserahkan kepada Jabatan Kawal Selia Padi Dan Beras Negara untuk tindakan lanjut.
“Kes disiasat mengikut Seksyen 20, Akta Padi dan Beras Negara 1994,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tarikan-novel-karya-agung-di-pbakl/,"Tarikan novel, karya agung di PBAKL",NASIONAL,"26 May 2025, 08:12AM","KUALA LUMPUR: Naskhah fiksyen dijangka akan kekal menguasai carta buku paling laris di Pesta Buku Antarabangsa Kuala Lumpur (PBAKL) 2025.

Bagaimanapun ia tidak bermakna, naskhah bukan fiksyen ketinggalan, sebaliknya masing-masing mempunyai kekuatan dan penggemar tersendiri.

Pengurus Jualan dan Pemasaran, Inisiatif Buku Darul Ehsan (IBDE), Ainunl Muaiyanah Muhammad Sulaiman, berpandangan, PBAKL kali ini akan menyaksikan perkembangan menarik dalam landskap perbukuan dan penerbitan negara, kerana lebih banyak penerbit berkemampuan untuk tampil dan menyertainya kerana limpahan pendapatan daripada Baucar Buku Madani serta perkembangan jualan dalam talian yang memberangsangkan.
Katanya, ia membawa kesan signifikan dengan lebih banyak produk akan ditawarkan kepada pembaca sekali gus memanfaatkan mereka.

“Namun penerbit memiliki pasaran dan sasaran mereka masing-masing. Misalnya, walaupun banyak penerbit tampil dengan genre buku kanak-kanak, tapi ramai juga penerbit muncul dengan genre novel sama ada ia terbitan baharu atau cetakan terbaharu.

Ainunl Muaiyanah berkata, satu trend yang agak menarik iaitu penerbitan semula karya karya sastera lama misalnya oleh Dewan Bahasa dan Pustaka yang tampil dengan karya penerima Anugerah Penulisan Asia Tenggara (SEA Write).

Katanya, ia tentu saja strategi pemasaran yang baik bagi memastikan naskhah sebegitu kekal relevan kepada pembaca baharu selain disebabkan adanya permintaan.

Selain itu, naskhah karya agung Melayu turut menjadi sebahagian pilihan pembaca sepanjang PBAKL.

“Sebenarnya PBAKL adalah acara perbukuan yang ditunggu-tunggu bukan saja penulis dan penerbit tetapi juga pembaca.

“PBAKL sudah mencapai standard baharu bukan setakat jual lambak atau murah, tetapi lebih utama ia adalah medan penerbit memperkukuh jenama, memperkenalkan buku baharu dan meraikan penulis juga pembaca,” katanya.

PBAKL 2025 yang bermula sejak 23 Mei lalu hingga 1 Jun di Pusat Dagangan Dunia (WTC), menyasarkan seramai 1.9 juta pengunjung dengan menampilkan 1,113 reruai membabitkan 258 syarikat, termasuk 28 syarikat dari luar negara.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/epl-liverpool-julang-trofi-juara-di-anfield/,EPL: Liverpool julang trofi juara di Anfield,SUKAN,"26 May 2025, 07:29AM","LIVERPOOL: Liverpool melengkapkan musim memenangi kejuaraan Liga Perdana Inggeris (EPL) dengan keputusan seri 1-1 menentang Crystal Palace di Anfield malam tadi.
Dengan kejuaraan liga dipastikan ketika berbaki empat perlawanan, aksi malam tadi dimainkan dalam suasana gembira dan penyokong Palace – yang turut bergembira selepas kejayaan pada final Piala FA hujung minggu lalu – menyertai mereka dengan laungan dan nyanyian “juara.”
Ismail Sarr terdahulu merembat masuk pada minit kesembilan selepas dia mendapat ruang susulan hantaran Tyrick Mitchell, yang merampas bola hantaran jauh Conor Bradley.
Trent Alexander-Arnold, yang diejek sesetengah peminat selepas mengumumkan dia akan meninggalkan pasukan itu, dibawa masuk selepas rehat bagi penampilan ke-354 dan terakhir buat Liverpool.
Produk akademi Liverpool itu, yang dilapor akan berpindah ke Real Madrid, hampir mencetus umpanan gol buat Darwin Nunez dengan satu hantaran memukau namun penjaga gol Palace, Dean Henderson sudah bersedia.
Ryan Gravenberch menerima kad merah langsung dengan hanya berbaki 20 minit, bermakna dia akan terlepas perlawanan pertama musim depan.
Liverpool menyamakan kedudukan pada minit ke-84 menerusi penyudah ala karate Mohamed Salah dari dalam kotak penalti, merakam gol ke-29 dalam liga buatnya musim ini sekali gus menyamai rekod Andy Cole dan Alan Shearer bagi 47 pembabitan gol dalam musim EPL.
Salah menerima anugerah Kasut Emas dan Perancang Utama Musim daripada penjaring gol terbanyak The Reds sepanjang zaman Ian Rush, salah seorang bekas bintang Liverpool yang hadir, sebelum kapten Virgil van Dijk menjulang trofi EPL buat kali kedua. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/keputusan-liga-perdana-inggeris-28/,Keputusan Liga Perdana Inggeris,SUKAN,"26 May 2025, 07:17AM","LONDON: Berikut keputusan perlawanan terakhir Liga Perdana Inggeris.
Liverpool 1 (Salah 84) Crystal Palace (Sarr 9)
Southampton 1 (Stewart 56) Arsenal 2 (Tierney 43, Odegaard 89)
Fulham 0 Manchester City 2 (Gundogan 21, Haaland 72)
Nottingham Forest 0 Chelsea 1 (Colwill 50)
Newcastle 0 Everton 1 (Alcaraz 65)
Manchester United 2 (Diallo 76, Eriksen 87) Aston Villa 0
Tottenham Hotspur 1 (Solanke 17) Brighton 4 (Hinshelwood 51, 64, O’Riley 88, Gomez 90+3)
Bournemouth 2 (Semenyo 74, 88) Leicester 0
Wolves 1 (Munetsi 75) Brentford 1 (Mbeumo 20)
Ipswich 1 (Broadhead 52) West Ham 3 (Ward-Prowse 43, Bowen 55, Kudus 87)
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/dunia/dua-kakitangan-icrc-terbunuh-angkara-serangan-israel-di-khan-younis/,Dua kakitangan ICRC terbunuh angkara serangan Israel di Khan Younis,DUNIA,"26 May 2025, 07:16AM","KHAN YOUNIS: Jawatankuasa Palang Merah Antarabangsa (ICRC) dalam satu kenyataan pada mengesahkan dua kakitangannya, Ibrahim Eid dan Ahmad Abu Hilal, terbunuh dalam satu serangan ke atas sebuah rumah di Khan Younis pada Sabtu (24 Mei).
ICRC menyifatkan kematian mereka mencerminkan angka korban awam yang tidak tertanggung di Gaza.
Justeru badan itu sekali lagi menggesa gencatan senjata segera serta menyeru agar orang awam, termasuk petugas perubatan, bantuan kemanusiaan dan pertahanan awam, dihormati dan dilindungi.
Dalam kenyataan berasingan, Pejabat Media Gaza memaklumkan rejim Israel kini menguasai 77% wilayah Gaza, sama ada melalui kehadiran tentera darat, perintah pemindahan atau serangan yang menyebabkan penduduk tidak dapat kembali ke kediaman mereka.
Menurut pihak berkuasa kesihatan Gaza, sehingga kini konflik meragut lebih 53,900 nyawa rakyat Palestin dan menyebabkan kemusnahan besar di wilayah itu.
Kumpulan bantuan kemanusiaan turut melaporkan peningkatan kes kekurangan zat makanan yang serius di kawasan terjejas.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/penerangan-terperinci-kepada-eu-susulan-status-risiko-standard-malaysia/,Penerangan terperinci kepada EU susulan status ‘risiko standard’ Malaysia,NASIONAL,"26 May 2025, 03:50PM","KOTA KINABALU: Kementerian Perladangan dan Komoditi (KPK) akan memberi penerangan terperinci berhubung amalan minyak sawit lestari Malaysia kepada wakil dari Kesatuan Eropah (EU).
Menterinya, Datuk Seri Johari Abdul Ghani berkata, pihaknya menjangka kedatangan delegasi EU ke Malaysia sekitar September dan Oktober depan.
Menurutnya, ini berikutan EU mengiktiraf Skim Pensijilan Minyak Sawit Mampan Malaysia (MSPO) dan pihaknya mahu mereka turut menerima sepenuhnya sistem kemampanan serta kebolehkesanan negara ini.
“Saya menunggu mereka (delegasi EU) untuk datang ke sini (Malaysia) pada September atau Oktober, jadi mereka boleh lihat bagaimana kita melakukannya,” katanya.
Beliau berkata demikian dalam sidang media selepas merasmikan Malaysia International Cocoa Fair (MICF) 2025 di Pusat Konvensyen Antarabangsa Sabah (SICC), di sini, hari ini.
Turut hadir, Timbalan Menteri KPK Datuk Chan Foong Hin, Pengerusi Lembaga Koko Malaysia (LKM) Datuk Matbali Musah dan Ketua Pengarah LKM Datuk Dr Ramle Kasin.
Johari berkata demikian sebagai maklum balas terhadap tindakan Suruhanjaya Eropah (EC) memberi penilaian status ‘risiko standard’ kepada Malaysia di bawah Peraturan Penyahhutanan Kesatuan Eropah (EUDR), baru-baru ini.
Media sebelum ini melaporkan EC mengumumkan dan mengesahkan laporan Malaysia diberikan status ‘risiko standard’ di bawah sistem penanda aras negara EUDR.
Manakala negara lain yang merekodkan sebilangan kecil kehilangan dan degradasi hutan termasuk negara anggota EU menerima status ‘risiko rendah’.
Susulan itu, Majlis Minyak Sawit Malaysia (MPOC) akan meminta penjelasan EC mengenai metodologi penanda aras penuh yang digunakan dalam penilaiannya mengenai status ‘risiko standard’ kepada Malaysia di bawah EUDR.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lelaki-maut-selepas-bertembung-dengan-hilux/,Lelaki maut selepas bertembung dengan Hilux,NASIONAL,"25 May 2025, 07:46PM","KUALA NERUS: Seorang lelaki maut selepas motosikal ditunggangnya bertembung dengan sebuah pacuan empat roda di Kilometer 28.8, Jalan Kota Bharu-Kuala Terengganu, dekat Kampung Sungai Ikan, petang tadi.
Dalam kejadian yang berlaku kira-kira pada jam 2.30 petang itu, Muhammad Alif Danial Mat Zain, 25, disahkan meninggal dunia di lokasi kejadian akibat cedera parah.
Ketua Polis Daerah Kuala Terengganu, Asisten Komisioner Azli Mohd Noor berkata, kemalangan itu berlaku ketika lelaki berusia berusia 32 tahun yang memandu Toyota Hilux dalam perjalanan dari arah Wakaf Tapai, Marang menghala ke Permaisuri, Setiu.
Jelasnya, pada masa yang sama, mangsa menunggang motosikal jenis Yamaha 135LC pula dari arah Kelantan menghala ke Kuala Terengganu.
“Siasatan awal mendapati ketika Toyota Hilux sedang bergerak tiba-tiba sebuah motosikal yang datang dari arah bertentangan terbabas masuk ke laluannya menyebabkan dua kenderaan itu bertembung.
“Mayat mangsa dibawa ke Jabatan Forensik Hospital Sultan Zainal Abidin (HoSZA) untuk tindakan lanjut,” katanya dalam satu kenyataan, hari ini.
Azli berkata pemandu Toyota Hilux tidak mengalami sebarang kecederaan dan kes disiasat mengikut Seksyen 41(1) Akta Pengangkutan Jalan 1987.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/skuad-all-black-militan-jihad-dadah-ditubuhkan-fokus-banteras-aktiviti-dadah/,"Skuad ‘All Black Militan Jihad Dadah’ ditubuhkan, fokus banteras aktiviti dadah",NASIONAL,"25 May 2025, 08:31PM","SUNGAI PETANI: Ibu Pejabat Polis Daerah (IPD) Kuala Muda menubuhkan skuad khas ‘All Black Militan Jihad Dadah’, hari ini, bertujuan untuk membanteras aktiviti dadah di daerah itu.
Ketua Polis Daerah Kuala Muda, Asisten Komisioner Hanyan Ramlan berkata skuad itu disertai seramai 25 anggota dan pegawai dari pelbagai unit.
Tambahnya, mereka akan bergerak di kawasan pasar raya serta kawasan tumpuan ramai untuk mendapatkan maklumat berkaitan aktiviti dadah.
“Orang ramai boleh menyalurkan sebarang maklumat kepada skuad khas ini yang akan bertindak segera.
“Latihan jasmani bersama saya turut diadakan hari ini di dataran kawad IPD Kuala Muda, bermula jam 8 pagi tadi dimulakan dengan acara regangan dan diteruskan dengan latihan mara lasak di bawah tenaga pengajar, Sub Inspektor Saharuddin Asad,” katanya di sini, hari ini.
Hanyan berkata, skuad All Black Militan Jihad Dadah bertujuan untuk memerangi habis-habisan aktiviti dadah hingga ke peringkat akar umbi di daerah Kuala Muda.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dia-takut-dan-trauma-tak-tahu-motif-kena-simbah-asid/,"‘Dia takut dan trauma, tak tahu motif kena simbah asid’",NASIONAL,"25 May 2025, 09:33PM","BACHOK: “Dia takut dan trauma sebab tak kenal pelaku dan tak tahu motif diperlakukan begitu,” kata sumber rapat pengusaha spa yang disimbah asid dalam kejadian di Beris Kubur Besar.
Sumber rapat yang enggan dikenali itu berkata, perkara itu dimaklumkan Nor Faziera Muda, 27, selepas melawat wanita itu di hospital hari ini.
Katanya, Nor Faziera sudah menjalani tiga pembedahan membuang sisa asid pada badan dan esok akan menjalani pembedahan kali ke empat.
“Kami harap polis cepat tangkap suspek.
“Hari ini pun jumpa, dia macam malas bercakap dengan orang macam pening kepala, dia macam trauma selagi kes ini tak selesai sebab tak tahu siapa yang buat dia,” katanya lapor Harian Metro.
Sumber berkenaan berkata, selain suspek pelaku, mereka turut berharap dalang kejadian juga dapat ditangkap segera.
Sabtu lalu, Nor Faziera disimbah asid oleh tiga suspek berpurdah dan bertopeng yang menyamar sebagai pelanggan untuk temu janji urut di kedai spa dan salun miliknya di Beris Kubur Besar.
Sehingga kini dua suspek iaitu wanita berusia 38 tahun dan lelaki berusia 45 tahun yang bekerja di kilang getah ditahan reman bagi membantu siasatan kes.
Kes disiasat mengikut Seksyen 326 Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/aduan-rakyat/video-bau-busuk-bangkai-babi-hutan-belenggu-penduduk/,[VIDEO] Aduan Rakyat: Bau busuk bangkai babi hutan belenggu penduduk,ADUAN RAKYAT,"25 May 2025, 10:15PM","Oleh: Ridhwan Rusydi Azri Roslan
AMPANG: Kira-kira 100 penduduk di sekitar Ukay Heights, Ampang, Selangor terpaksa berhadapan bau busuk yang meloyakan selama lebih sebulan, dipercayai berpunca daripada beberapa bangkai babi hutan.
Yang menjadi kerisauan mereka jika haiwan berkenaan mati akibat wabak, yang dikhuatiri menyebarkan penyakit.
Dakwa penduduk tidak kurang empat atau lima bangkai babi hutan dikesan.
Bau tidak menyenangkan itu masih dapat dihidu walaupun ada bangkai telah dikeluarkan dari longkang di belakang sebuah rumah pada 2 Mei lalu.
“Bayangkan seperti berdiri di sebelah bangkai, bau memang tidak boleh nak tahan. Bangkai yang kita jumpa baru-baru ini pun dah reput. Kalau orang yang tak tahan, boleh muntah,” kata salah seorang penduduk, K. Ganesan.
Kata seorang lagi penduduk, Tarmizi Tun Dr Ismail, masalah bau busuk bukan hanya berlaku di sekitar rumah mereka, malah turut memberi kesan kepada penduduk di kawasan sekitar seperti di Taman Hijau, Jalan Tebrau dan Dataran Ukay.
“Dalam masa tiga minggu ini, bau tersebut memang tidak bergerak, di kawasan ini sahaja. Dan dalam masa seminggu ini, mereka dah jumpa dua bangkai babi hutan.
“Sekarang, jiran-jiran di bahagian atas beritahu sudah mula menghidu bau busuk itu, jadi mereka rasa ada lagi bangkai yang masih belum dijumpai.”
Bau busuk itu sekaligus menjejaskan kehidupan seharian mereka terutama yang mempunyai kanak-kanak dan warga emas di rumah.
“Kami tidak boleh buka pintu dan tingkap, apatah lagi penghawa dingin. Bau dia memang sangat sangat kuat.
“Dekat sini kita ada budak kecil, warga emas dan wanita mengandung. Jadi kita risau jika mereka hirup udara tidak sihat,” kata Leela Maniam.
Ini kerana, kerisauan mereka mula timbul selepas beberapa ekor bangkai babi hutan dan monyet mula ditemui di kawasan perumahan mereka.
Seorang lagi penduduk, Saifuddin Kl Chai berkata, yang dibimbangi – jika haiwan-haiwan berkenaan mati akibat dari penyakit.
“Haiwan-haiwan ini mati pada waktu yang sama. Jadi kami semua tertanya-tanya apa sebenarnya yang terjadi, sama ada terdapat pihak yang meracun haiwan ini atau mungkin mereka dijangkiti penyakit. Jadi pihak berkuasa kena cari punca perkara ini berlaku.”
Dakwa mereka, ini kali pertama kejadian seumpamanya sepanjang mereka menetap di kawasan ini sejak 30 tahun lalu.
“Babi hutan ini tidak pernah datangkan masalah kepada kami, mereka cuma cari makan, itu pun tidaklah sampai berada di jalan. Sama juga seperti monyet-monyet di sini, tidak pernah datangkan masalah,” kata G Kukanathan.
Dalam pada itu, Majlis Perbandaran Ampang Jaya, (MPAJ) mengesahkan menerima aduan mengenai bau busuk dari bangkai babi hutan pada 28 April dan 2 Mei.
Menurut MPAJ dengan kerjasama pihak KDEB Waste Management, kerja mengangkat dan melupuskan bangkai telah dilaksanakan pada hari sama.
Namun, PBT itu masih menerima aduan sama pada 12 dan 13 Mei.
Semakan kemudian mendapati ada bangkai babi hutan di dalam lot persendirian di Jalan Tebrau, Ukay Heights, dan telah dibersihkan pemilik lot.
Kata mereka, oleh kerana ia turut melibatkan kawasan hutan, MPAJ telah memaklumkan PERHILITAN jika ada aduan sama pada masa akan datang.
Kami sedang menantikan maklum balas PERHILITAN bagi menjawab isu berkenaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tiga-beranak-maut-kemalangan-di-jalan-klang-banting-pd/,Tiga beranak maut kemalangan di Jalan Klang-Banting-PD,NASIONAL,"25 May 2025, 10:43PM","SHAH ALAM: Tiga beranak maut dalam kemalangan membabitkan sebuah motosikal dan kereta di Kilometer 53 Jalan Klang-Banting-Port Dickson, tengah hari semalam.
Mereka yang maut itu dalam kejadian kira-kira jam 1 tengah hari itu adalah pasangan suami isteri yang menunggang motosikal bersama anak perempuan mereka yang berusia setahun.
Ketua Polis Daerah Kuala Langat, Superintendan Mohd Akmalrizal Radzi berkata siasatan mendapati kereta Perodua Ativa yang dipandu seorang wanita tempatan berusia 30-an datang dari arah Sepang menghala ke Banting.
Katanya, sebaik tiba di Kilometer 53 Jalan Klang-Banting- Port Dickson, Perodua itu masuk ke laluan bertentangan lalu bertembung dengan motosikal jenis Yamaha 135LC yang sedang bergerak dari arah Banting ke Sepang.
Katanya, sebaik tiba di Kilometer 53 Jalan Klang-Banting- Port Dickson, Perodua itu masuk ke laluan bertentangan lalu bertembung dengan motosikal jenis Yamaha 135LC yang sedang bergerak dari arah Banting ke Sepang.
“Akibat perlanggaran itu, penunggang serta dua pembonceng tercampak dan jatuh ke permukaan jalan raya.
“Penunggang dan pembonceng yang berusia 20-an adalah pasangan suami isteri serta anak mereka yang berusia setahun mengalami kecederaan parah di kepala dan disahkan meninggal dunia ditempat kejadian oleh Penolong Pegawai Perubatan Hospital Banting,” katanya dalam satu kenyataan, hari ini.
Mohd Akmalrizal berkata mangsa yang meninggal dunia dibawa ke Hospital Banting untuk bedah siasat.
Katanya, kes disiasat mengikut Seksyen 41(1) Akta Pengangkutan Jalan APJ 1987 iaitu memandu secara merbahaya sehingga menyebabkan kematian.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-cafta-versi-3-0-bagi-berdepan-ketidaktentuan-global/,Sidang Kemuncak ASEAN: CAFTA versi 3.0 bagi berdepan ketidaktentuan global,NASIONAL,"25 May 2025, 11:32PM","Oleh: Amanda Lopez, Zulfakhri Shamsul Ariffin, Farah Nabilah Wazer
KUALA LUMPUR: Perjanjian Perdagangan Bebas China-ASEAN (CAFTA) wajar dinaik taraf untuk berdepan ketidaktentuan global.
Setiausaha Agung ASEAN, Dr Kao Kim Hourn berkata, Sidang Kemuncak ASEAN-China-GCC pada Selasa ini dilihat sebagai sokongan terhadap sistem dagangan multilateral.
Jelasnya, intipati perjanjian yang dinaik taraf itu telah siap awal tahun ini, sebelum tarif perdagangan diumumkan Presiden Amerika Syarikat, Donald Trump.
“Saya rasa naik taraf ini akan memberikan peluang yang sangat besar kepada syarikat dan perniagaan untuk mengambil kelebihan berniaga antara ASEAN dan China. Pada masa yang sama, kami mahu melihat perdagangan, pelaburan, ketersambungan sektor pelancongan yang berkembang di antara ASEAN dan China.
“Jadi saya melihat ini akan membuka peluang baru antara dua pihak,” kata beliau dalam satu sidang akhbar tertutup bersama media antarabangsa dan tempatan yang terpilih.
China adalah rakan dagang utama ASEAN selama 16 tahun berturut-turut.
ASEAN pula telah menjadi rakan dagang utama China sejak 2019.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-timor-leste-yakin-diterima-sebagai-anggota-ke-11-asean-tahun-ini/,Sidang Kemuncak ASEAN: Timor-Leste yakin diterima sebagai anggota ke-11 ASEAN tahun ini,NASIONAL,"25 May 2025, 11:52PM","Oleh: Amanda Lopez
KUALA LUMPUR: Timor-Leste melahirkan keyakinan memenuhi segala keperluan untuk diterima sebagai anggota penuh ASEAN semasa kepengerusian Malaysia tahun ini.
Menteri Luar Timor-Leste, Bendito Dos Santos Freitas berkata, pihaknya sedang berusaha keras memenuhi segala kriteria yang ditetapkan.
“Apa yang disampaikan oleh para menteri luar di negara ASEAN ini bahawa setakat kita memenuhi kriteria boleh juga jadi anggota ASEAN dan secara berperingkat kita menyelesaikan kriteria yang masih belum dipenuhi.” kata beliau dalam satu wawancara eksklusif kepada Buletin TV3.
Pada 2022, ASEAN pada dasarnya bersetuju Timor-Leste menjadi anggota ke-11, tertakluk kepada negara itu memenuhi pelan hala tuju keahlian penuh.
Ia merangkumi bidang politik dan keselamatan, ekonomi serta hubungan sosial dan budaya.
Beliau mengiktiraf peranan penting Malaysia dalam membantu Timor-Leste memenuhi pra-syarat yang ditetapkan.
“Kami tidak lupa terima kasih kepada perintah Malaysia dalam kepengerusian ASEAN banyak mendukung di sekretariat ASEAN dengan pembiayaan, pembangunan modal insan dan sumber-sumber yang akan membantu Timur-Leste siap diri untuk jadi anggota ASEAN,” katanya lagi.
Tambahnya, Malaysia turut melatih lebih 300 pegawai Timor-Leste untuk memainkan peranan berkesan apabila menyertai ASEAN.
Awal Februari lalu pula, Malaysia telah menyumbang sebanyak AS$ 200,000 kepada Unit Timor-Leste, yang akan beroperasi di Sekretariat ASEAN untuk membantu dan memudahkan proses pelaksanaan Pelan Hala Tuju Keanggotaan Penuh Timor-Leste ke ASEAN.
Dalam pada itu, Menteri Luar Datuk Seri Muhamad Hasan turut mengadakan mesyuarat dua hala bersama rakan sejawatnya tengah hari tadi selepas Mesyuarat Majlis Komuniti Politik- Keselamatan (APSC) Ke-29.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tarikan-novel-karya-agung-di-pbakl/,"Tarikan novel, karya agung di PBAKL",NASIONAL,"26 May 2025, 08:12AM","KUALA LUMPUR: Naskhah fiksyen dijangka akan kekal menguasai carta buku paling laris di Pesta Buku Antarabangsa Kuala Lumpur (PBAKL) 2025.

Bagaimanapun ia tidak bermakna, naskhah bukan fiksyen ketinggalan, sebaliknya masing-masing mempunyai kekuatan dan penggemar tersendiri.

Pengurus Jualan dan Pemasaran, Inisiatif Buku Darul Ehsan (IBDE), Ainunl Muaiyanah Muhammad Sulaiman, berpandangan, PBAKL kali ini akan menyaksikan perkembangan menarik dalam landskap perbukuan dan penerbitan negara, kerana lebih banyak penerbit berkemampuan untuk tampil dan menyertainya kerana limpahan pendapatan daripada Baucar Buku Madani serta perkembangan jualan dalam talian yang memberangsangkan.
Katanya, ia membawa kesan signifikan dengan lebih banyak produk akan ditawarkan kepada pembaca sekali gus memanfaatkan mereka.

“Namun penerbit memiliki pasaran dan sasaran mereka masing-masing. Misalnya, walaupun banyak penerbit tampil dengan genre buku kanak-kanak, tapi ramai juga penerbit muncul dengan genre novel sama ada ia terbitan baharu atau cetakan terbaharu.

Ainunl Muaiyanah berkata, satu trend yang agak menarik iaitu penerbitan semula karya karya sastera lama misalnya oleh Dewan Bahasa dan Pustaka yang tampil dengan karya penerima Anugerah Penulisan Asia Tenggara (SEA Write).

Katanya, ia tentu saja strategi pemasaran yang baik bagi memastikan naskhah sebegitu kekal relevan kepada pembaca baharu selain disebabkan adanya permintaan.

Selain itu, naskhah karya agung Melayu turut menjadi sebahagian pilihan pembaca sepanjang PBAKL.

“Sebenarnya PBAKL adalah acara perbukuan yang ditunggu-tunggu bukan saja penulis dan penerbit tetapi juga pembaca.

“PBAKL sudah mencapai standard baharu bukan setakat jual lambak atau murah, tetapi lebih utama ia adalah medan penerbit memperkukuh jenama, memperkenalkan buku baharu dan meraikan penulis juga pembaca,” katanya.

PBAKL 2025 yang bermula sejak 23 Mei lalu hingga 1 Jun di Pusat Dagangan Dunia (WTC), menyasarkan seramai 1.9 juta pengunjung dengan menampilkan 1,113 reruai membabitkan 258 syarikat, termasuk 28 syarikat dari luar negara.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sekolah-patriotik-umno-terima-lebih-200-permohonan/,Sekolah Patriotik UMNO terima lebih 200 permohonan,NASIONAL,"25 May 2025, 03:37PM","KUALA LUMPUR: Sekolah Patriotik UMNO mendapat sambutan luar biasa apabila menerima lebih 200 permohonan bagi pengambilan kumpulan ketiga, meskipun kumpulan kedua belum menamatkan latihan.
Naib Presiden UMNO, Datuk Seri Wan Rosdy Wan Ismail berkata, jumlah permohonan yang tinggi menunjukkan keyakinan golongan muda terhadap pendekatan latihan ditawarkan mampu membentuk pemimpin berwibawa dan memiliki jati diri tinggi.
“Untuk pengambilan ketiga, kita hadkan antara 50 hingga 60 orang. Kita jaga kualiti, bukan kuantiti,” katanya pada sidang media selepas merasmikan Koleksi Buku Eksklusif Negeri Pahang dan Pristine Pahang Sempena Pesta Buku Antarabangsa Kuala Lumpur (PBAKL) ke-42 di Pusat Dagangan Dunia Kuala Lumpur (WTCKL) di sini, hari ini.
Wan Rosdy yang juga Menteri Besar Pahang berkata, sekolah berkenaan sudah melahirkan 48 graduan bagi kumpulan pertama, manakala kumpulan kedua membabitkan 61 peserta yang sedang menjalani latihan.
“Silibus, cara pengajarannya dan kaedahnya sangat berbeza. Kita mahu melahirkan pemimpin yang mempunyai jati diri tinggi, tahan dari segi mental dan fizikal, berwawasan serta cintakan negara dan negeri.
“Graduan sekolah berkenaan mempunyai kelebihan tersendiri kerana selain kelayakan akademik di institusi pengajian tinggi, mereka turut dibentuk dengan latihan eksklusif dan menyeluruh,” katanya.
Jelasnya, apa yang dipelajari di sekolah berkenaan menjadikan pelajar atau graduan itu lebih sayang kepada organisasi, taat setia, komited dalam menjalankan tugas dan menjadi aset penting kepada organisasi.
Sebelum ini, Presiden UMNO, Datuk Seri Ahmad Zahid Hamidi, ketika melancarkan Sekolah Patriotik UMNO dilaporkan berkata, sekolah berkenaan bertujuan melahirkan pemimpin masa depan yang bukan hanya memahami strategi dan selok-belok politik, tetapi menjiwai nilai perjuangan UMNO yang sebenar.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ahli-geng-emy-ditahan-semula-dipercayai-terlibat-samun-ragut/,"Ahli Geng Emy ditahan semula, dipercayai terlibat samun ragut",NASIONAL,"25 May 2025, 03:53PM","SUNGAI PETANI: Seorang lelaki ditahan semula selepas dibebaskan dari penjara April lalu, dipercayai terlibat dalam kes samun ragut.
Ketua Polis Daerah Kuala Muda, Asisten Komisioner Hanyan Ramlan berkata, suspek yang berusia 28 tahun itu ditahan bersama rakannya berusia 29 tahun di sekitar daerah ini dalam operasi Op Sentap, 20 Mei lalu.
Jelasnya, kedua-dua suspek yang dikenali sebagai Geng Emy itu mensasarkan wanita untuk disamun dan diragut.
“Suspek dikesan meragut beg tangan wanita yang diletak dalam bakul motosikal.
“Hasil serbuan, kita merampas motosikal jenis Yamaha Y15 merah, sebuah topi keledar, sehelai kemeja T dan seluar denim yang digunakan ketika kejadian selain dua resit jualan hasil ragut.
“Menerusi serbuan itu, polis menyelesaikan empat kes ragut di daerah ini.
Tambahnya, Geng Emy itu mempunyai lapan rekod jenayah lampau dan tiga rekod dadah serta orang pengawasan polis (OPP) manakala rakannya mempunyai rekod dadah.
“Kedua-dua suspek dikesan positif dadah jenis methamphetamine,” katanya pada sidang media di Ibu Pejabat Polis Daerah (IPD) Kuala Muda, hari ini.
Hanyan berkata, kedua-dua suspek ditahan sehingga 27 Mei ini bagi membantu siasatan mengikut Seksyen 394 Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/yassin-sudah-pulang-ke-malaysia-mahu-luang-masa-dengan-keluarga/,"Yassin sudah pulang ke Malaysia, mahu luang masa dengan keluarga",NASIONAL,"25 May 2025, 04:02PM","KUALA LUMPUR: “Ya. Yassin sudah pulang ke Malaysia.”
Demikian kata isteri kepada pelawak Yassin Yahya iaitu Farah Waheeda Maharidan yang mengesahkan suaminya itu sudah berada di pangkuan keluarga selepas dilaporkan hilang daripada radar industri hiburan sejak tujuh bulan lalu.
Belum bersedia untuk menceritakan kejadian sebenar yang terjadi kepada Yassin yang didakwa ditahan di Jeddah, Arab Saudi atas kesalahan dadah, Farah bagaimanapun memohon ruang untuk Yassin bertenang terlebih dulu.
“Beri ruang untuk Yassin berehat dan meluangkan masa bersama keluarga.
“Sebenarnya saya nak rahsiakan perkara ini, tapi saya faham ramai yang menantikan kepulangannya,” lapor Harian Metro.
Menurut Farah, Yassin berada dalam keadaan baik dan berat badannya juga meningkat.
“Alhamdulillah dia sihat. Berat badannya juga makin naik.
“Saya dan seluruh keluarga gembira dapat bertemu semula dengan Yassin,” katanya.
Terdahulu ketiadaan Yassin dalam acara membabitkan kumpulan Senario menimbulkan persoalan dalam kalangan peminat.
Situasi ini menjadi lebih hangat apabila media sebelum ini melaporkan mengenai penahanan seorang pelawak di Lapangan Terbang Antarabangsa Raja Abdulaziz, Jeddah pada Oktober lalu kerana kesalahan memiliki ganja.
Nama Yassin mula dikaitkan dengan insiden itu, namun rakan-rakan seangkatan dalam Senario memilih untuk tidak memberikan sebarang komen berhubung perkara itu.
Difahamkan, pelawak berkenaan dijatuhi hukuman penjara selama enam bulan di Arab Saudi dan dijadualkan pulang ke tanah air sekitar April lalu.
Dalam pada itu, pelawak Saiful Apek dalam satu kenyataan Yassin tidak ditahan di penjara sebaliknya sedang menjalani pemulihan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/94-buah-rumah-rosak-dilanda-ribut-dibaiki/,94 buah rumah rosak dilanda ribut dibaiki,NASIONAL,"25 May 2025, 04:13PM","JEMPOL: Kerajaan Negeri Sembilan meluluskan serta merta peruntukan membaiki rumah rosak akibat ribut di Kampung Baru Ayer Hitam, Kampung Dusat dan FELDA Lui Barat, petang semalam.
Exco Kanan kerajaan negeri, Datuk Seri Jalaluddin Alias berkata, kerja baik pulih itu akan dimulakan esok di bawah pemantauan Jawatankuasa Bencana Daerah.
Jelasnya, sebanyak 94 rumah dari ketiga-tiga kampung itu sudah dikenal pasti kerosakan dan akan dibaiki mengambil masa satu hingga enam hari.
“Buat masa ini, 25 orang daripada enam keluarga berada di Pusat Pemindahan Sementara (PPS) di SMK Lui Barat yang mula dibuka pada jam 6.45 petang semalam,” katanya, hari ini.
Dalam pada itu, beliau turut melawat penduduk di PPS berkenaan bersama Ahli Dewan Undangan Negeri (ADUN) Sungai Lui, Datuk Mohd Razi Mohd Ali.
Selain itu, Jalaluddin turut berkata, mangsa yang terjejas akan terus berada di PPS sehingga rumah mereka siap dibaiki.
Semalam, penduduk di situ dikejutkan dengan kejadian ribut yang melanda kira-kira jam 4.15 petang, namun tiada kemalangan jiwa yang dilaporkan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pelaksanaan-grid-tenaga-asean-mampu-tingkat-kerjasama-antara-negara-blok-berkenaan/,Pelaksanaan Grid Tenaga ASEAN mampu tingkat kerjasama antara negara blok berkenaan,NASIONAL,"25 May 2025, 04:36PM","KUALA LUMPUR: Pelaksanaan Grid Tenaga ASEAN mampu meningkatkan kerjasama antara negara blok berkenaan dengan Malaysia dalam meneroka sumber tenaga yang boleh diperbaharui.
Timbalan Perdana Menteri, Datuk Seri Fadillah Yusof berkata, setiap negara mempunyai peluang dan sumber tersendiri namun dalam masa sama tetap berdepan dengan beberapa kekurangan.
Mengambil contoh apa yang berlaku antara Singapura dan Laos, Menteri Peralihan Tenaga dan Transformasi Air itu berkata Malaysia turut membantu negara berkenaan sekiranya mengalami sebarang kekangan.
“Laos menjual sumber tenaganya kepada Singapura, bagaimanapun ia perlu melalui Thailand dan Malaysia dan dikenakan caj pengangkutan kerana melalui grid kita.
“Namun adakalanya, ketika Laos mengalami musim sejuk, air menjadi beku dan tiada sumber tenaga yang boleh dihantar kepada Singapura.
“Jadi negara itu terpaksa mengambil bekalan tenaga dari Malaysia atau Thailand untuk dibekalkan kepada Singapura,” katanya selepas menghadiri Sidang Kemuncak Ekonomi Wanita ASEAN 2025 di sini, hari ini.
Terdahulu, Perdana Menteri, Datuk Seri Anwar Ibrahim dilaporkan berkata Malaysia bersetuju dengan cadangan Laos supaya fasa kedua projek Grid Tenaga ASEAN disegerakan bagi memberi manfaat kepada negara anggota blok berkenaan.
Cadangan yang dikemukakan Perdana Menteri Laos, Sonexay Siphandone, katanya, akan dibincangkan pada sesi pemukiman pemimpin ASEAN.
Mengulas lanjut, Fadillah berkata, pendekatan yang sama boleh dilaksanakan di negara ini sekiranya sumber tenaga yang ada tidak mencukupi atau terputus bekalan disebabkan insiden tertentu.
“Kita ambil contoh insiden yang berlaku di Putra Heights, bila paip gas meletup, kita terpaksa menutup saluran gas di bahagian selatan supaya tidak jejaskan kawasan itu.
“Bila tutup, maknanya aliran gas yang ada itu tidak sampai ke utara. Jadi bagaimana kita mahu menyalurkan bekalan gas di bahagian utara, adalah dengan berunding dengan Thailand untuk bekalkan kepada kita.
“Disebabkan jalinan kerjasama itu, bekalan gas di kawasan utara tidak terjejas dan ini adalah salah satu perkongsian kemakmuran supaya negara ASEAN menjadi lebih kukuh dan kompetitif,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lelaki-ditemui-meninggal-di-bengkel-disyaki-alami-serangan-jantung/,"Lelaki ditemui meninggal di bengkel, disyaki alami serangan jantung",NASIONAL,"25 May 2025, 05:20PM","SUNGAI BESAR: Seorang pengusaha bengkel ditemui meninggal dunia di atas kerusi dipercayai akibat serangan jantung ketika berada di bengkelnya di Jalan Lama Sungai Limau, semalam.
Ketua Polis Daerah Sabak Bernam, Superintendan Md Yusof Ahmad berkata, pihaknya menerima laporan berkenaan daripada pekerja mangsa kira-kira pada jam 5.10 petang.
“Siasatan awal mendapati lelaki berusia 43 tahun itu ditemukan dalam keadaan tertiarap di atas kerusi.
“Pemeriksaan ke atas mayat mangsa mendapati tiada kesan atau kecederaan berunsur jenayah,” katanya ketika dihubungi Harian Metro, hari ini.
Md Yusof berkata, melalui hasil temubual dengan pekerja lelaki, mangsa tidak sihat kerana demam dan tidak melakukan kerja membaiki kereta.
Jelasnya, mangsa pernah menjalani pembedahan pada kaki kanan disebabkan penyakit gout pada 2020 serta menjalani rawatan susulan di Hospital Tanjong Karang dan klinik komuniti.
Tambahnya lagi, mayat mangsa dihantar ke Hospital Sabak Bernam dan kes diklasifikasikan sebagai mati mengejut.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/malaysia-cuba-sebaik-mungkin-mudahkan-timor-leste-jadi-anggota-asean/,Sidang Kemuncak ASEAN: Malaysia cadang Timor-Leste diterima segera dalam ASEAN,NASIONAL,"25 May 2025, 05:24PM","Oleh: Farah Nabilah Wazer, Zulfakhri Shamsul Ariffin, Amanda Lopez
KUALA LUMPUR: Malaysia mencadangkan Timor-Leste diterima sebagai anggota penuh ASEAN tahun ini, walaupun negara itu masih dalam proses melengkapkan pematuhan instrumen undang-undang yang ditetapkan.
Menteri Luar Datuk Seri Mohamad Hasan berkata, Malaysia menyokong penyertaan Timor-Leste dalam ASEAN dan mencadangkan tempoh beberapa tahun untuk negara itu memenuhi kesemua syarat.
“Kita cuba sebaik mungkin untuk memudahkan Timor Leste menjadi anggota ASEAN kerana majoriti negara (ASEAN) mahu negara itu berada dalam keluarga besar blok ini,” katanya pada sidang media, hari ini.
Tambahnya, Unit Timor-Leste telah diwujudkan untuk membantu negara itu memenuhi Pelan Hala Tuju, yang menyokong proses integrasi Timor-Leste ke dalam ASEAN.
“Mesyuarat Pegawai Kanan ASEAN, akan meneruskan perbincangan berkaitan Garis Panduan di bawah Mesyuarat Menteri-Menteri Luar ASEAN,” jelasnya.
Sebagai langkah tambahan, cadangan penubuhan Pasukan Petugas Khas bagi Timor-Leste turut diketengahkan.
Mohamad Hasan berkata, negara anggota ASEAN kini sedang menjalankan prosedur undang-undang domestik masing-masing dengan sasaran untuk memuktamadkan penyertaan Timor-Leste sebagai ahli penuh menjelang Sidang Kemuncak ASEAN ke-47 dan Sidang Kemuncak Berkaitan pada Oktober 2025.
Tambahnya, ASEAN juga mengiktiraf usaha berterusan negara anggotanya dalam memberikan bantuan pembinaan kapasiti kepada Timor-Leste dalam mempercepat proses kemasukan negara itu sebagai ahli penuh ASEAN.
Cadangan agar Timor-Leste diberikan keahlian penuh pada tahun ini turut diambil kira, dengan negara itu dijangka terus berusaha memenuhi semua syarat ditetapkan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/grid-tenaga-asean-lambang-kejayaan-sidang-kemuncak-serantau-tahun-ini/,Grid Tenaga ASEAN lambang kejayaan sidang kemuncak serantau tahun ini,NASIONAL,"25 May 2025, 05:50PM","PUTRAJAYA: Projek mega Grid Tenaga ASEAN yang menghubungkan kabel dasar laut dari Vietnam ke Semenanjung Malaysia dan seterusnya ke Singapura dilihat sebagai pencapaian paling signifikan Sidang Kemuncak ASEAN tahun ini.
Perdana Menteri, Datuk Seri Anwar Ibrahim berkata, kejayaan itu bukan sekadar pengumuman retorik, tetapi diterjemahkan dalam bentuk pelaksanaan program dan projek, sejajar dengan dasar peralihan tenaga negara.
“Projek gergasi Grid Tenaga ASEAN yang mana kabel dasar laut dari Vietnam ke Semenanjung dan melalui Grid Nasional kita ke Singapura, bagi saya ia adalah antara satu kejayaan utama Sidang Kemuncak ASEAN tahun ini.
“Kita bukan sekadar membuat pengumuman yang mengagumkan mengenai projek besar, kerjasama, atau usaha diplomatik, tetapi kali ini kita berjaya melaksanakannya melalui program dan projek yang berkesan, sejajar dengan dasar peralihan tenaga negara untuk tenaga alternatif di rantau ini,” katanya.
Beliau berkata demikian pada sidang media bersama Perdana Menteri Vietnam, Pham Minh Chinh sempena lawatan rasmi rakan sejawatnya itu ke Malaysia di sini, hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/malaysia-tunggu-jawapan-as-adakan-sidang-kemuncak-khas-asean-as/,Malaysia tunggu jawapan AS adakan Sidang Kemuncak Khas ASEAN-AS,NASIONAL,"25 May 2025, 06:56PM","KUALA LUMPUR: Selaku Pengerusi ASEAN, Malaysia masih menunggu jawapan Amerika Syarikat (AS) untuk mengadakan Sidang Kemuncak Khas ASEAN-AS.
Menteri Luar, Datuk Seri Mohamad Hasan berkata, Perdana Menteri, Datuk Seri Anwar Ibrahim sudah mengutus surat kepada pihak pentadbiran AS.
Katanya, ASEAN berharap hasrat itu boleh direalisasikan pada tahun ini.
“Perdana Menteri (Anwar) sudah menulis surat kepada AS untuk mengadakan Sidang Kemuncak Khas ASEAN-AS dalam tahun ini.
“Kita masih menunggu maklum balas dari pihak AS. Kita berharap akan mendapat berita baik untuk mereka adakan Sidang Kemuncak Khas ASEAN-AS dalam tahun ini,” katanya dalam sidang media di sini, hari ini.
Februari lalu, Mohamad dilaporkan berkata, perkara itu dipersetujui pada peringkat Menteri-Menteri Luar ASEAN bagi memastikan ASEAN tidak dilihat condong ke mana-mana negara.
Beliau juga dipetik berkata, Asean menunggu jawapan AS sama ada sidang kemuncak khas itu akan diadakan di Malaysia atau negara itu.
Terdahulu, Mohamad mempengerusikan Mesyuarat Menteri-Menteri Luar ASEAN, Mesyuarat Majlis Komuniti Politik-Keselamatan ASEAN (APSC) Ke-29 dan Mesyuarat Majlis Koordinasi ASEAN Ke-36 di Pusat Konvesyen Kuala Lumpur (KLCC).
Sementara itu, ditanya mengenai isu Laut China Selatan, Mohamad berkata, isu itu tidak dibincangkan dalam mesyuarat hari ini kerana ASEAN dan China mempunyai komunikasi yang baik dan saling memahami dalam hal itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lelaki-ditemui-meninggal-di-bengkel-disyaki-alami-serangan-jantung/,"Lelaki ditemui meninggal di bengkel, disyaki alami serangan jantung",NASIONAL,"25 May 2025, 05:20PM","SUNGAI BESAR: Seorang pengusaha bengkel ditemui meninggal dunia di atas kerusi dipercayai akibat serangan jantung ketika berada di bengkelnya di Jalan Lama Sungai Limau, semalam.
Ketua Polis Daerah Sabak Bernam, Superintendan Md Yusof Ahmad berkata, pihaknya menerima laporan berkenaan daripada pekerja mangsa kira-kira pada jam 5.10 petang.
“Siasatan awal mendapati lelaki berusia 43 tahun itu ditemukan dalam keadaan tertiarap di atas kerusi.
“Pemeriksaan ke atas mayat mangsa mendapati tiada kesan atau kecederaan berunsur jenayah,” katanya ketika dihubungi Harian Metro, hari ini.
Md Yusof berkata, melalui hasil temubual dengan pekerja lelaki, mangsa tidak sihat kerana demam dan tidak melakukan kerja membaiki kereta.
Jelasnya, mangsa pernah menjalani pembedahan pada kaki kanan disebabkan penyakit gout pada 2020 serta menjalani rawatan susulan di Hospital Tanjong Karang dan klinik komuniti.
Tambahnya lagi, mayat mangsa dihantar ke Hospital Sabak Bernam dan kes diklasifikasikan sebagai mati mengejut.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pelaksanaan-grid-tenaga-asean-mampu-tingkat-kerjasama-antara-negara-blok-berkenaan/,Pelaksanaan Grid Tenaga ASEAN mampu tingkat kerjasama antara negara blok berkenaan,NASIONAL,"25 May 2025, 04:36PM","KUALA LUMPUR: Pelaksanaan Grid Tenaga ASEAN mampu meningkatkan kerjasama antara negara blok berkenaan dengan Malaysia dalam meneroka sumber tenaga yang boleh diperbaharui.
Timbalan Perdana Menteri, Datuk Seri Fadillah Yusof berkata, setiap negara mempunyai peluang dan sumber tersendiri namun dalam masa sama tetap berdepan dengan beberapa kekurangan.
Mengambil contoh apa yang berlaku antara Singapura dan Laos, Menteri Peralihan Tenaga dan Transformasi Air itu berkata Malaysia turut membantu negara berkenaan sekiranya mengalami sebarang kekangan.
“Laos menjual sumber tenaganya kepada Singapura, bagaimanapun ia perlu melalui Thailand dan Malaysia dan dikenakan caj pengangkutan kerana melalui grid kita.
“Namun adakalanya, ketika Laos mengalami musim sejuk, air menjadi beku dan tiada sumber tenaga yang boleh dihantar kepada Singapura.
“Jadi negara itu terpaksa mengambil bekalan tenaga dari Malaysia atau Thailand untuk dibekalkan kepada Singapura,” katanya selepas menghadiri Sidang Kemuncak Ekonomi Wanita ASEAN 2025 di sini, hari ini.
Terdahulu, Perdana Menteri, Datuk Seri Anwar Ibrahim dilaporkan berkata Malaysia bersetuju dengan cadangan Laos supaya fasa kedua projek Grid Tenaga ASEAN disegerakan bagi memberi manfaat kepada negara anggota blok berkenaan.
Cadangan yang dikemukakan Perdana Menteri Laos, Sonexay Siphandone, katanya, akan dibincangkan pada sesi pemukiman pemimpin ASEAN.
Mengulas lanjut, Fadillah berkata, pendekatan yang sama boleh dilaksanakan di negara ini sekiranya sumber tenaga yang ada tidak mencukupi atau terputus bekalan disebabkan insiden tertentu.
“Kita ambil contoh insiden yang berlaku di Putra Heights, bila paip gas meletup, kita terpaksa menutup saluran gas di bahagian selatan supaya tidak jejaskan kawasan itu.
“Bila tutup, maknanya aliran gas yang ada itu tidak sampai ke utara. Jadi bagaimana kita mahu menyalurkan bekalan gas di bahagian utara, adalah dengan berunding dengan Thailand untuk bekalkan kepada kita.
“Disebabkan jalinan kerjasama itu, bekalan gas di kawasan utara tidak terjejas dan ini adalah salah satu perkongsian kemakmuran supaya negara ASEAN menjadi lebih kukuh dan kompetitif,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/94-buah-rumah-rosak-dilanda-ribut-dibaiki/,94 buah rumah rosak dilanda ribut dibaiki,NASIONAL,"25 May 2025, 04:13PM","JEMPOL: Kerajaan Negeri Sembilan meluluskan serta merta peruntukan membaiki rumah rosak akibat ribut di Kampung Baru Ayer Hitam, Kampung Dusat dan FELDA Lui Barat, petang semalam.
Exco Kanan kerajaan negeri, Datuk Seri Jalaluddin Alias berkata, kerja baik pulih itu akan dimulakan esok di bawah pemantauan Jawatankuasa Bencana Daerah.
Jelasnya, sebanyak 94 rumah dari ketiga-tiga kampung itu sudah dikenal pasti kerosakan dan akan dibaiki mengambil masa satu hingga enam hari.
“Buat masa ini, 25 orang daripada enam keluarga berada di Pusat Pemindahan Sementara (PPS) di SMK Lui Barat yang mula dibuka pada jam 6.45 petang semalam,” katanya, hari ini.
Dalam pada itu, beliau turut melawat penduduk di PPS berkenaan bersama Ahli Dewan Undangan Negeri (ADUN) Sungai Lui, Datuk Mohd Razi Mohd Ali.
Selain itu, Jalaluddin turut berkata, mangsa yang terjejas akan terus berada di PPS sehingga rumah mereka siap dibaiki.
Semalam, penduduk di situ dikejutkan dengan kejadian ribut yang melanda kira-kira jam 4.15 petang, namun tiada kemalangan jiwa yang dilaporkan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/yassin-sudah-pulang-ke-malaysia-mahu-luang-masa-dengan-keluarga/,"Yassin sudah pulang ke Malaysia, mahu luang masa dengan keluarga",NASIONAL,"25 May 2025, 04:02PM","KUALA LUMPUR: “Ya. Yassin sudah pulang ke Malaysia.”
Demikian kata isteri kepada pelawak Yassin Yahya iaitu Farah Waheeda Maharidan yang mengesahkan suaminya itu sudah berada di pangkuan keluarga selepas dilaporkan hilang daripada radar industri hiburan sejak tujuh bulan lalu.
Belum bersedia untuk menceritakan kejadian sebenar yang terjadi kepada Yassin yang didakwa ditahan di Jeddah, Arab Saudi atas kesalahan dadah, Farah bagaimanapun memohon ruang untuk Yassin bertenang terlebih dulu.
“Beri ruang untuk Yassin berehat dan meluangkan masa bersama keluarga.
“Sebenarnya saya nak rahsiakan perkara ini, tapi saya faham ramai yang menantikan kepulangannya,” lapor Harian Metro.
Menurut Farah, Yassin berada dalam keadaan baik dan berat badannya juga meningkat.
“Alhamdulillah dia sihat. Berat badannya juga makin naik.
“Saya dan seluruh keluarga gembira dapat bertemu semula dengan Yassin,” katanya.
Terdahulu ketiadaan Yassin dalam acara membabitkan kumpulan Senario menimbulkan persoalan dalam kalangan peminat.
Situasi ini menjadi lebih hangat apabila media sebelum ini melaporkan mengenai penahanan seorang pelawak di Lapangan Terbang Antarabangsa Raja Abdulaziz, Jeddah pada Oktober lalu kerana kesalahan memiliki ganja.
Nama Yassin mula dikaitkan dengan insiden itu, namun rakan-rakan seangkatan dalam Senario memilih untuk tidak memberikan sebarang komen berhubung perkara itu.
Difahamkan, pelawak berkenaan dijatuhi hukuman penjara selama enam bulan di Arab Saudi dan dijadualkan pulang ke tanah air sekitar April lalu.
Dalam pada itu, pelawak Saiful Apek dalam satu kenyataan Yassin tidak ditahan di penjara sebaliknya sedang menjalani pemulihan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ahli-geng-emy-ditahan-semula-dipercayai-terlibat-samun-ragut/,"Ahli Geng Emy ditahan semula, dipercayai terlibat samun ragut",NASIONAL,"25 May 2025, 03:53PM","SUNGAI PETANI: Seorang lelaki ditahan semula selepas dibebaskan dari penjara April lalu, dipercayai terlibat dalam kes samun ragut.
Ketua Polis Daerah Kuala Muda, Asisten Komisioner Hanyan Ramlan berkata, suspek yang berusia 28 tahun itu ditahan bersama rakannya berusia 29 tahun di sekitar daerah ini dalam operasi Op Sentap, 20 Mei lalu.
Jelasnya, kedua-dua suspek yang dikenali sebagai Geng Emy itu mensasarkan wanita untuk disamun dan diragut.
“Suspek dikesan meragut beg tangan wanita yang diletak dalam bakul motosikal.
“Hasil serbuan, kita merampas motosikal jenis Yamaha Y15 merah, sebuah topi keledar, sehelai kemeja T dan seluar denim yang digunakan ketika kejadian selain dua resit jualan hasil ragut.
“Menerusi serbuan itu, polis menyelesaikan empat kes ragut di daerah ini.
Tambahnya, Geng Emy itu mempunyai lapan rekod jenayah lampau dan tiga rekod dadah serta orang pengawasan polis (OPP) manakala rakannya mempunyai rekod dadah.
“Kedua-dua suspek dikesan positif dadah jenis methamphetamine,” katanya pada sidang media di Ibu Pejabat Polis Daerah (IPD) Kuala Muda, hari ini.
Hanyan berkata, kedua-dua suspek ditahan sehingga 27 Mei ini bagi membantu siasatan mengikut Seksyen 394 Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sekolah-patriotik-umno-terima-lebih-200-permohonan/,Sekolah Patriotik UMNO terima lebih 200 permohonan,NASIONAL,"25 May 2025, 03:37PM","KUALA LUMPUR: Sekolah Patriotik UMNO mendapat sambutan luar biasa apabila menerima lebih 200 permohonan bagi pengambilan kumpulan ketiga, meskipun kumpulan kedua belum menamatkan latihan.
Naib Presiden UMNO, Datuk Seri Wan Rosdy Wan Ismail berkata, jumlah permohonan yang tinggi menunjukkan keyakinan golongan muda terhadap pendekatan latihan ditawarkan mampu membentuk pemimpin berwibawa dan memiliki jati diri tinggi.
“Untuk pengambilan ketiga, kita hadkan antara 50 hingga 60 orang. Kita jaga kualiti, bukan kuantiti,” katanya pada sidang media selepas merasmikan Koleksi Buku Eksklusif Negeri Pahang dan Pristine Pahang Sempena Pesta Buku Antarabangsa Kuala Lumpur (PBAKL) ke-42 di Pusat Dagangan Dunia Kuala Lumpur (WTCKL) di sini, hari ini.
Wan Rosdy yang juga Menteri Besar Pahang berkata, sekolah berkenaan sudah melahirkan 48 graduan bagi kumpulan pertama, manakala kumpulan kedua membabitkan 61 peserta yang sedang menjalani latihan.
“Silibus, cara pengajarannya dan kaedahnya sangat berbeza. Kita mahu melahirkan pemimpin yang mempunyai jati diri tinggi, tahan dari segi mental dan fizikal, berwawasan serta cintakan negara dan negeri.
“Graduan sekolah berkenaan mempunyai kelebihan tersendiri kerana selain kelayakan akademik di institusi pengajian tinggi, mereka turut dibentuk dengan latihan eksklusif dan menyeluruh,” katanya.
Jelasnya, apa yang dipelajari di sekolah berkenaan menjadikan pelajar atau graduan itu lebih sayang kepada organisasi, taat setia, komited dalam menjalankan tugas dan menjadi aset penting kepada organisasi.
Sebelum ini, Presiden UMNO, Datuk Seri Ahmad Zahid Hamidi, ketika melancarkan Sekolah Patriotik UMNO dilaporkan berkata, sekolah berkenaan bertujuan melahirkan pemimpin masa depan yang bukan hanya memahami strategi dan selok-belok politik, tetapi menjiwai nilai perjuangan UMNO yang sebenar.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lelaki-parah-ditetak-bekas-suami-teman-wanita-polis-rakam-keterangan-3-individu/,Lelaki parah ditetak bekas suami teman wanita: Polis rakam keterangan 3 individu,NASIONAL,"25 May 2025, 11:13AM","SUBANG: Polis sudah merakam keterangan tiga individu berhubung kes seorang lelaki tempatan parah ditetak tiga lelaki termasuk bekas suami kekasihnya gara-gara cemburu di sebuah pangsapuri di Taman Puchong Intan, Puchong di sini, semalam.
Timbalan Ketua Polis Daerah Subang Jaya, Superintendan Mohd Fairus Jaafar berkata, pihaknya masih giat menjalankan usaha mengesan ketiga-tiga suspek.
“Hasil semakan mendapati salah seorang suspek iaitu bekas suami teman wanita mangsa mempunyai rekod jenayah dan ketika ini usaha mengesan masih dijalankan.
“Polis sudah mengambil tiga keterangan termasuk teman wanita mangsa bagi membantu siasatan lanjut,” katanya dalam kenyataan ringkas, di sini, hari ini.
Semalam media melaporkan, polis menerima laporan berhubung kejadian itu daripada wanita tempatan memaklumkan teman lelakinya dipukul dan ditetak pada jam 2.15 pagi.
Mangsa berusia 47 tahun itu dipukul dan ditetak di kepala dan badan oleh bekas suami wanita terbabit bersama dua lelaki tempatan lain di rumah berkenaan.
Kes disiasat mengikut Seksyen 326 Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lanjut-usia-persaraan-65-tahun-tak-sesuai-ramai-graduan-masih-bergelut-dapat-pekerjaan-mbm/,"Lanjut usia persaraan 65 tahun: Tak sesuai, ramai graduan masih bergelut dapat pekerjaan – MBM",NASIONAL,"25 May 2025, 11:31AM","KUALA LUMPUR: Majlis Belia Malaysia (MBM) tidak bersetuju dengan cadangan menaikkan had umur persaraan kepada 65 tahun, dengan alasan ia tidak sesuai untuk dilaksanakan di Malaysia.
Presidennya, Mohd Izzat Afifi Abdul Hamid berkata, langkah itu akan mewujudkan implikasi sosioekonomi yang boleh memberi kesan negatif kepada prospek pekerjaan dan pembangunan belia negara.
Selain itu, katanya, peningkatan had umur persaraan secara langsung mengurangkan kadar penggantian pekerja dalam pasaran buruh, sekali gus mengecilkan peluang pekerjaan untuk golongan belia.
“Sebagai contoh, peningkatan usia persaraan dari 55 ke 60 tahun pada 2013 dikaitkan dengan kehilangan hampir sejuta peluang pekerjaan baharu kepada graduan dan pencari kerja muda.
“Dalam konteks semasa, Malaysia melahirkan lebih 300,000 graduan setiap tahun dan ramai daripada mereka masih bergelut mendapatkan pekerjaan tetap,” katanya melalui kenyataan hari ini.
Beliau berkata, cadangan Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said itu dilihat sebagai kurang sensitif terhadap realiti jurang antara generasi dalam pasaran kerja.
Katanya, MBM percaya peralihan tenaga kerja antara generasi perlu diurus secara seimbang dan inklusif.
“Ini bukan isu memilih antara yang muda atau yang tua, sebaliknya adalah soal memastikan wujudnya dasar yang adil untuk menjamin keterjaminan ekonomi semua pihak terutama generasi muda yang sedang membina kehidupan dan kerjaya.
“Meningkatkan umur persaraan bukan sekadar soal kemampuan bekerja, tetapi juga soal keadilan ekonomi dan hak generasi muda untuk memperoleh peluang yang saksama,” katanya.
Mohd Izzat berkata, MBM berpandangan cadangan berkenaan juga terlalu umum dan cenderung kepada pengalaman penjawat tinggi dalam sektor profesional.
Ini kerana, katanya, tidak semua warga emas berada dalam keadaan fizikal yang membolehkan mereka terus bekerja secara efektif.
“Berdasarkan laporan Pertubuhan Kesihatan Sedunia (2021), satu daripada tiga individu berusia lebih 60 tahun menghadapi kekangan dari segi keupayaan fizikal,
“Selain itu, mereka juga berisiko mendapat penyakit kronik seperti diabetes dan masalah jantung yang semakin meningkat,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/suami-isteri-maut-kereta-rempuh-treler-tunggu-lampu-isyarat/,"Suami isteri maut, kereta rempuh treler tunggu lampu isyarat",NASIONAL,"25 May 2025, 12:05PM","BATU PAHAT: Suami isteri maut selepas kenderaan dinaiki merempuh belakang treler di persimpangan lampu isyarat di Jalan Bindu, Tongkang Pechah di sini, pagi semalam
Ketua Polis Daerah Batu Pahat, Asisten Komisioner Shahrulanuar Mushaddat Abdullah Sani berkata, kemalangan berlaku jam 9.30 pagi dengan mangsa yang maut adalah Mazalan Balia, 69 dan isteri, Radin Pauziyah Radin Ahmad, 75.
Beliau berkata, Mazalan meninggal dunia jam 12 tengah hari akibat kecederaan parah pada organ dalaman, disusuli isterinya jam 1.45 tengah hari kerana cedera di kepala, rusuk dan kaki kanan.
“Siasatan mendapati kemalangan berlaku semasa treler dipandu lelaki berusia 44 tahun dari arah Bindu ke Tongkang Pechah berhenti di persimpangan lampu isyarat.
“Tiba-tiba kereta dinaiki pasangan itu merempuh belakang treler terbabit,” katanya.
Kes disiasat mengikut Seksyen 41 (1) Akta Pengangkutan Jalan 1987.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ibu-kanak-kanak-mangsa-dera-dilanjut-reman-4-hari/,Ibu kanak-kanak mangsa dera dilanjut reman 4 hari,NASIONAL,"25 May 2025, 12:37PM","BALIK PULAU: Perintah reman terhadap ibu kepada kanak-kanak perempuan berusia 12 tahun yang disyaki didera di Sungai Ara, Bayan Lepas di sini, disambung empat hari lagi.
Majistret S Janice Brenda membenarkan reman suspek berusia 49 tahun itu yang tamat hari ini disambung bermula esok hingga Khamis.
Terdahulu, suspek dibawa ke Mahkamah Balik Pulau oleh anggota polis pada jam 9.45 pagi bagi proses mendapatkan sambung reman.
Khamis lalu, media melaporkan mengenai kanak-kanak berkenaan yang cedera dipercayai didera ibu bapanya selain pernah dikurung dalam sangkar anjing kira-kira dua tahun lalu.
Rahsia penderaan murid tahun enam itu terbongkar apabila guru kaunseling mengesan luka dan lebam di belakang badannya.
Ketua Polis Daerah Barat Daya, Asisten Komisioner Sazalee Adam berkata, reman selama empat hari terhadap bapa mangsa yang berusia 47 tahun dilanjutkan sehingga 29 Mei ini bermula semalam.
Kedua-dua mereka masing-masing bekerja sebagai pengurus program dan jurutera di dua kilang berlainan.
Kanak-kanak itu yang dirawat di Hospital Pulau Pinang (HPP) kini dalam keadaan stabil dan kes disiasat mengikut Seksyen 31(1)(a) Akta Kanak-Kanak 2001.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-peningkatan-jenayah-siber-serantau-perlukan-kerjasama-tindakan-segera-negara-anggota/,"Sidang Kemuncak ASEAN: Peningkatan jenayah siber serantau perlukan kerjasama, tindakan segera negara anggota",NASIONAL,"25 May 2025, 01:01PM","Oleh: Zulfakhri Shamsul Ariffin, Farah Nabilah Wazer & Amanda Lopez
KUALA LUMPUR: Peningkatan kes jenayah siber seperti penipuan dalam talian dan penipuan tawaran pekerjaan dalam kalangan negara-negara ASEAN menuntut tindakan segera dan kerjasama serantau yang lebih erat.
Menteri Luar, Datuk Seri Mohamad Hasan berkata, jenayah siber bukan sahaja meragut kebebasan dan maruah mangsa, malah turut menjejaskan ekonomi negara-negara anggota ASEAN.
“Tidak terkira rakyat di negara-negara ASEAN telah menjadi kepada skim penipuan ini dan ada juga telah diperdagangkan untuk bekerja sebagai buruh paksa di pusat scam.
“Mereka kehilangan hak kebebasan, maruah dan juga wang simpanan mereka.
“Operasi dalam talian secara haram yang meluas ini juga mempunyai kesan negatif terhadap ekonomi negara anggota ASEAN,” katanya
Beliau berkata demikian ketika berucap pada Mesyuarat Majlis Komuniti Politik-Keselamatan ASEAN (APSC) ke-29 di sini hari ini.
Tambah beliau, dalam beberapa tahun kebelakangan ini, ASEAN telah meningkatkan usaha untuk mengurangkan ancaman jenayah siber.
Namun begitu, sindiket jenayah telah berulang kali menunjukkan keupayaan mereka untuk menempatkan semula atau membina semula operasi mereka.
Justeru katanya, isu-isu ini perlu ditangani secara menyeluruh agar kesejahteraan rakyat dipelihara selain meningkatkan keselamatan dan kemakmuran serantau.
Oleh itu, ASEAN perlu meningkatkan kerjasama serantau, menyelaraskan undang-undang dan mekanisme perkongsian maklumat dalam kalangan negara anggotanya.
Teknologi yang berkembang pesat dan ruang siber yang semakin berkembang bukan sahaja menuntut ASEAN menjaga keselamatan ekosistem dan rangkaian digital rantau ini, tetapi juga ia menuntut keperluan membina daya tahan negara anggota.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/warga-emas-ditahan-seludup-91000-batang-rokok/,"Warga emas ditahan seludup 91,000 batang rokok",NASIONAL,"25 May 2025, 01:23PM","PASIR MAS: Lebih 91,000 batang rokok putih dan kretek bernilai keseluruhan RM252,000 berjaya dirampas Pasukan Gerakan Am (PGA) dalam satu serbuan di sebuah rumah di Kampung Bunut Susu, di sini, petang kelmarin.
Rampasan itu dilakukan Batalion 8 pada jam 6.30 petang menerusi Op Taring Wawasan.
Komander Briged Tenggara PGA, Datuk Nik Ros Azhan Nik Ab Hamid berkata, seorang warga emas lelaki berusia 63 tahun turut ditahan.
“Hasil pemeriksaan terdapat 82,600 batang rokok putih dan 9,240 batang rokok kretek ditemui di dalam van di perkarangan rumah berkenaan.
“Rokok-rokok ini dipercayai untuk dijual ke pasaran tempatan. Anggaran nilai rampasan keseluruhan mencecah RM252,000 termasuk van.
“Kes disiasat mengikut Seksyen 135(1)(e) Akta Kastam 1967 dan hasil rampasan diserahkan ke IPD Pasir Mas untuk tindakan selanjutnya,” katanya.
Sementara itu, di lokasi berasingan, PGA turut merampas 2,244 kilogram minyak paket bersusbsidi di dua rumah berasingan di Pasir Mas, petang kelmarin
Katanya, rampasan dilakukan di Kampung Banggol Ara dan Jalan Engku Muda itu turut menahan seorang lelaki berusia 40 tahun.
“Jumlah rampasan dianggarkan bernilai lebih RM33,000 dan bekalan itu dipercayai mahu diseludup ke negara jiran,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tarif-as-fokus-perdagangan-intra-asean/,Tarif AS: Fokus perdagangan intra-ASEAN,NASIONAL,"25 May 2025, 01:48PM","Oleh: Farah Nabilah Wazer, Zulfakhri Shamsul Ariffin, Amanda Lopez

KUALA LUMPUR: ASEAN memiliki potensi besar untuk terus berkembang, khususnya dalam memperkukuh perdagangan antara negara anggota dan menarik pelaburan dalam sektor strategik.

Menteri Pelaburan, Perdagangan dan Industri, Datuk Seri Tengku Zafrul Abdul Aziz berkata, keutamaan kini perlu diberikan kepada usaha mempertingkat perdagangan intra-ASEAN yang ketika ini hanya merangkumi sekitar 23 peratus daripada jumlah keseluruhan eksport rantau itu.

“Kami turut berbincang mengenai langkah-langkah untuk memperkukuh perdagangan dalam kalangan negara anggota ASEAN. Buat masa ini, kadar perdagangan intra-ASEAN berada pada paras 23 peratus, jauh lebih rendah berbanding blok ekonomi lain yang mencatatkan kadar perdagangan dalaman lebih tinggi,” katanya.

Beliau berkata demikian ketika mengulas peningkatan tarif perdagangan dikenakan Amerika Syarikat terhadap beberapa rakan dagang utama, termasuk Malaysia.

Mengulas lanjut, Tengku Zafrul menegaskan, Malaysia kekal komited untuk terus terlibat aktif dengan rakan dialog dalam ASEAN sebagai blok serantau yang kukuh, di samping mengambil pendekatan berhemah dan strategik dalam menangani cabaran global semasa.

Tengku Zafrul ditemui pada sidang media selepas menghadiri Mesyuarat ke-25 Jawatankuasa Penyelaras Komuniti Ekonomi ASEAN (AECC) sempena Sidang Kemuncak ASEAN ke-46 di ibu negara, hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/malaysia-laos-setuju-segerakan-fasa-kedua-projek-grid-asean/,"Malaysia, Laos setuju segerakan fasa kedua Projek Grid ASEAN",NASIONAL,"25 May 2025, 02:25PM","Oleh: Hamdi Fahmi Mohamad Zaki
PUTRAJAYA: Malaysia dan Laos bersetuju supaya pembangunan fasa kedua Projek Grid Kuasa ASEAN disegerakan.
Perdana Menteri, Datuk Seri Anwar Ibrahim berkata, projek yang menghubungkan Laos, Kemboja, Thailand, seterusnya Malaysia dan Singapura adalah sebahagian daripada inisiatif integrasi tenaga serantau.
“Fasa pertama projek ini sedang berjalan, melibatkan pemasangan kabel dasar laut dari Vietnam ke utara Semenanjung Malaysia,” katanya.
Beliau berkata demikian pada sidang media bersama Perdana Menteri Laos, Sonexay Siphandone di Perdana Putra, hari ini.
Ujar Datuk Seri Anwar, perkara ini akan dibincangkan secara lebih terperinci bersama ketua-ketua negara ASEAN.
Perdana Menteri berkata lagi, Malaysia dan Laos turut memperluaskan hubungan perdagangan menerusi memorandum kerjasama antara Penang Port Sdn Bhd (PPSB) dan Thanaleng Dry Port.
Ujarnya, ia akan menjadi satu contoh kerjasama penting dalam aspek pelaburan dan perdagangan antara kedua-dua negara.
“Isu penting lain adalah pelabuhan darat yang kita ada di Perlis dan pelabuhan Thanaleng di Laos, semuanya berjalan lancar dan dijangka siap dengan cepat tahun ini.
“Kita sedang memperluaskan kemudahan terbabit dan sudah menandatangani persefahaman dengan Pelabuhan Pulau Pinang supaya aliran barangan dari Pulau Pinang ke Perlis dan seterusnya ke pelabuhan darat di Thanaleng dapat berjalan lancar,” katanya.
Beliau turut memaklumkan, kerjasama itu juga membabitkan latihan dan pengurusan pelabuhan dengan PPSB, Pelabuhan Klang serta Pelabuhan Tanjung Pelepas yang sedia menawarkan khidmat latihan dan perkongsian kepakaran bersama.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nahas-fru-sumbangan-berjumlah-lebih-rm738000-diagihkan-kepada-keluarga-waris/,"Nahas FRU: Sumbangan berjumlah lebih RM738,000 diagihkan kepada keluarga, waris",NASIONAL,"25 May 2025, 02:32PM","Oleh: Kumaran Rajamoney
IPOH: Lebih RM738,000 sumbangan berjaya dikumpul bagi membantu keluarga dan mangsa kemalangan jalan raya membabitkan anggota Pasukan Simpanan Persekutuan (FRU) Unit 5 di Teluk Intan pada 13 Mei lalu.
Ketua Polis Negara, Tan Sri Razarudin Husain, berkata daripada jumlah itu, setiap keluarga anggota yang terkorban menerima wang tunai melebihi RM46,000, manakala anggota yang cedera pula menerima lebih RM11,000 seorang, hasil keprihatinan pelbagai pihak.
Selain itu, balu dan waris turut menerima RM25,000 seorang menerusi bantuan saguhati daripada Tabung Amanah Perwira dan Pertahan Negara (TAPPN), yang telah dikreditkan pada 23 Mei lalu.
Sumbangan itu adalah hasil kutipan daripada Badan Kebajikan dan Khairat Kematian Kontinjen Perak, IPK Johor, Koperasi Polis Diraja Malaysia, Yayasan Insan Sakan, YAPEIM, Lumut Maritime Terminal Sdn Bhd serta Enforcement Leadership and Management University (ELMU).
“Sumbangan ini diharap dapat sedikit sebanyak meringankan beban balu, waris dan mangsa yang masih menerima rawatan,” katanya ketika berucap pada majlis penyerahan sumbangan di Mes Pegawai Kanan Ibu Pejabat Polis Kontinjen Perak, di sini, hari ini.
Turut hadir, Pengerusi PERKEP Malaysia, Puan Sri Zainah Othman; Pengarah Jabatan Keselamatan Dalam Negeri dan Ketenteraman Awam, Datuk Seri Azmi Abu Kassim; Ketua Polis Perak, Datuk Noor Hisam Nordin; dan Ketua Polis Johor, Datuk M. Kumar.
Kemalangan tragis pada 13 Mei lalu melibatkan sembilan anggota FRU dari Unit 5, Sungai Senam, yang maut selepas trak yang dinaiki mereka bertembung dengan sebuah lori batu ketika dalam perjalanan pulang dari penugasan di Teluk Intan menuju ke Ipoh.
Sembilan lagi mengalami kecederaan, dengan empat daripadanya masih menerima rawatan, tiga daripadanya di Unit Rawatan Rapi (ICU) Hospital Teluk Intan dan seorang lagi di Hospital Raja Permaisuri Bainun, Ipoh.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/rumah-terbakar-3-keluarga-hilang-tempat-tinggal/,"Rumah terbakar, 3 keluarga hilang tempat tinggal",NASIONAL,"25 May 2025, 02:40PM","PAPAR: Tiga rumah musnah dalam kebakaran di Kampung Laut Kinarut, di sini, pagi tadi.
Kejadian yang berlaku jam 7.45 pagi itu, turut memusnahkan tiga kenderaan termasuk sebuah motosikal.
Ketua Balai Bomba dan Penyelamat (BBP) Papar, Rozlan Osman berkata, sepasukan anggoat bersama jentera dikejarkan ke lokasi sebaik menerima panggilan jam 8 pagi.
“Pasukan operasi melaksanakan operasi pemadaman menggunakan satu aliran sepanjang 60 meter dengan dua pancutan dari jentera BBP Putatan, BBP Papar dan BBP Penampang,” katanya melalui kenyataan.
Api berjaya dikawal jam 8.39 pagi dan tiada sebarang kecederaan ataupun kemalangan jiwa dilaporkan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pm-vietnam-terima-sambutan-rasmi-di-bangunan-perdana-putra/,PM Vietnam terima sambutan rasmi di Bangunan Perdana Putra,NASIONAL,"25 May 2025, 03:24PM","Oleh: Hamdi Fahmi Mohamad Zaki
PUTRAJAYA: Perdana Menteri Vietnam, Pham Minh Chinh, yang sedang dalam lawatan rasmi ke Malaysia, disambut dengan sambutan rasmi di Bangunan Perdana Putra hari ini.
Ketibaan beliau pada pukul 2.30 petang disambut oleh Perdana Menteri, Datuk Seri Anwar Ibrahim, sebelum lagu kebangsaan kedua-dua negara dimainkan sebagai tanda penghormatan.
Beliau diiringi isterinya, Le Thi Bich Tran, serta menteri-menteri dan pegawai kanan kerajaan Vietnam.
Chinh kemudian memeriksa pasukan kawalan kehormatan yang terdiri daripada tiga pegawai dan 103 anggota Batalion Pertama Rejimen Askar Melayu Diraja.
Lawatan ini merupakan lawatan pertama beliau ke Malaysia sejak dilantik sebagai Perdana Menteri Vietnam pada April 2021.
Turut hadir ialah Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said, Menteri Kesihatan, Datuk Seri Dr. Dzulkefly Ahmad, serta diplomat asing dan pegawai kanan kerajaan.
Selepas upacara sambutan itu, Chinh menandatangani buku tetamu dan meneruskan program dengan perbincangan dua hala bersama Perdana Menteri, Datuk Seri Anwar Ibrahim.
Perbincangan tersebut akan memberi tumpuan kepada kemajuan kerjasama dua hala, termasuk dalam bidang perdagangan dan pelaburan, pertahanan dan keselamatan, pertanian dan komoditi, industri halal, tenaga boleh diperbaharui, pelancongan, serta teknologi digital.
Kedua-dua pemimpin juga akan bertukar pandangan substantif mengenai perkembangan serantau dan global, dengan menekankan peranan strategik ASEAN sebagai platform yang sepadu dan responsif untuk menangani isu bersama, khususnya dalam menghadapi cabaran geopolitik dan geoekonomi yang semakin mencabar.
Lawatan rasmi ini, yang berlangsung menjelang Sidang Kemuncak ASEAN Ke-46, Sidang Kemuncak ASEAN-GCC Ke-2, serta Sidang Kemuncak ASEAN-GCC-China pada 26 dan 27 Mei 2025 di Kuala Lumpur, menyerlahkan hubungan kukuh antara Malaysia dan Vietnam.
Hubungan antara kedua-dua negara telah dipertingkatkan kepada Perkongsian Strategik Komprehensif (CSP) pada November 2024.
Tahun lalu, Vietnam merupakan rakan dagang ke-11 terbesar Malaysia di peringkat global dan ke-4 terbesar dalam kalangan negara anggota ASEAN.
Nilai perdagangan dua hala antara Malaysia dan Vietnam berjumlah RM83.11 bilion, dengan eksport Malaysia ke Vietnam bernilai RM53.86 bilion dan import Malaysia dari Vietnam bernilai RM29.25 bilion.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/puting-beliung-rosakkan-83-rumah-di-jempol/,Puting beliung rosakkan 83 rumah di Jempol,NASIONAL,"25 May 2025, 03:25PM","JEMPOL: Penduduk Felda Lui Barat mendakwa bahawa kerosakan rumah di kawasan itu bukan berpunca daripada ribut, sebaliknya akibat puting beliung.
Sebanyak 83 rumah di tanah rancangan berkenaan, sembilan di Kampung Baru Ayer Hitam dan sebuah di Kampung Dusat mengalami kerosakan dalam kejadian kira-kira jam 4.15 petang semalam.
Penduduk dari Felda Lui Barat, Vidawati Khalib, 48, berkata, ketika hujan lebat itu, dia bersama 14 ahli keluarga berada di dalam rumah.
“Secara tiba-tiba bahagian ruang tamu dimasuki angin kuat melalui pintu yang terbuka. Angin kuat itu kelihatan berpusing-pusing dan merosakkan semua peralatan dan menerbangkan atap.
“Dalam keadaan panik antara 10 hingga 15 minit itu, saya berlindung di dalam bilik sambil memeluk dua anak perempuan yang ketakutan dan menangis,” katanya.
Tambahnya, meskipun terkejut dengan kejadian itu, dia bersyukur kerana semua ahli keluarga tidak cedera dan berpindah ke pusat pemindahan sementara (PPS).
Sementara itu, Fairuz Dzulkifli, 44, berkata ketika kejadian dia sedang tidur sebelum dikejutkan isteri yang memaklumkan atap rumah sudah diterbangkan angin kuat.
Jelasnya, dia mengesyaki kejadian puting beliung kerana sebelum ini pernah berlaku ribut, namun tidak seteruk seperti semalam.
“Lebih 20 keping atap tercabut dalam kejadian ini, namun bersyukur tidak membabitkan kemalangan jiwa,” katanya.
Sementara itu, Pengarah Pendidikan Negeri Sembilan Khalidah Omar berkata, dewan makan asrama Sekolah Menengah Kebangsaan (SMK) Lui Barat mengalami kerosakan akibat kejadian.
Khalidah berkata, pihaknya akan memastikan dewan makan berkenaan dibaiki dan kebetulan akan ditutup apabila cuti sekolah bermula Khamis ini.
“Kita juga sedang mengenal pasti pelajar sebelum diberi bantuan yang sewajarnya,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/2-maut-seorang-parah-motosikal-bertembung-di-sekinchan/,"2 maut, seorang parah, motosikal bertembung di Sekinchan",NASIONAL,"25 May 2025, 10:53AM","SEKINCHAN: Dua maut, manakala seorang parah selepas motosikal dinaiki mereka bertembung di Jalan Tali Air 5, di sini, malam tadi.
Dalam kejadian 8.35 malam itu, mangsa maut adalah lelaki warga tempatan berusia 42 tahun dan lelaki warga asing berusia 20-an.
Mangsa parah adalah seorang wanita juga warga asing berusia 35 tahun.
Ketua Polis Daerah Sabak Bernam, Superintendan Md Yusof Ahmad berkata, siasatan awal mendapati sebuah motosikal dari pekan Sekinchan bertembung dengan sebuah lagi motosikal di lokasi kejadian.
“Kedua-dua penunggang disahkan maut, manakala pembonceng cedera parah.
“Mayat dibawa ke Hospital Sabak Bernam untuk bedah siasat, manakala mangsa parah dibawa ke Hospital Tanjong Karang untuk mendapatkan rawatan,” katanya ketika dihubungi, hari ini.
Md Yusof berkata, kes disiasat mengikut Seksyen 41 (1) Akta Pengangkutan Jalan 1987.
Orang ramai yang mempunyai maklumat berhubung kejadian diminta menghubungi Pegawai Penyiasat Inspektor Siti Atikah Md Ali di talian 013-3328212 bagi membantu siasatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pm-laos-diberi-sambutan-rasmi-di-perdana-putra/,PM Laos diberi sambutan rasmi di Perdana Putra,NASIONAL,"25 May 2025, 10:20AM","Oleh: Hamdi Fahmi Mohamad Zaki
PUTRAJAYA: Perdana Menteri Laos, Sonexay Siphandone diberi sambutan rasmi negara dalam lawatan sulung beliau ke Malaysia pada satu majlis di Bangunan Perdana Putra di sini, hari ini.
Perdana Menteri, Datuk Seri Anwar Ibrahim menyambut ketibaan beliau pada pukul 10 pagi, sebelum lagu kebangsaan kedua-dua negara dimainkan.
Siphandone kemudian memeriksa pasukan kawalan kehormatan daripada 103 anggota dan tiga pegawai Batalion Pertama Rejimen Askar Melayu Diraja (RAMD).
Menurut Wisma Putra, kedua -dua pemimpin juga kemudiannya akan mengadakan mesyuarat dua hala.
“Mesyuarat itu akan memberi tumpuan kepada perkembangan hubungan dua hala yang berterusan, khususnya dalam bidang perdagangan dan pelaburan, pertahanan, pendidikan, tenaga boleh diperbaharui, pengangkutan, pelancongan, pembinaan kapasiti, pertanian dan industri halal.
“Kedua-dua pemimpin itu juga akan terlibat dalam pertukaran pandangan yang substantif mengenai perkembangan serantau dan global, dengan penekanan terhadap kepentingan strategik ASEAN sebagai platform yang padu dan responsif untuk menangani kebimbangan bersama, terutamanya memandangkan cabaran geopolitik dan geoekonomi yang baru muncul,” menurut kenyataan itu.
Lawatan ini juga diadakan menjelang penganjuran Sidang Kemuncak ASEAN ke-46, Sidang Kemuncak ASEAN-GCC ke-2 dan Sidang Kemuncak Ekonomi ASEAN-GCC-China yang berlangsung selama dua hari bermula esok.
Tahun lepas perdagangan antara Malaysia dan Laos dicatatkan pada USD21.9 juta (RM99.7 juta), dengan eksport USD14.9 juta (RM67.8 juta), dan import USD7 juta (RM31.9 juta).
Malaysia merupakan pelabur asing kelima terbesar di Laos, dengan jumlah pelaburan bernilai USD942 juta, dengan 46 projek berdaftar, memfokuskan kepada sektor seperti tenaga boleh diperbaharui, pengangkutan dan logistik, telekomunikasi, pembinaan, perbankan dan perkhidmatan hotel.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/2-lelaki-melombong-emas-secara-haram-ditahan/,2 lelaki melombong emas secara haram ditahan,NASIONAL,"25 May 2025, 09:48AM","KUANTAN: Dua lelaki berusia 37 dan 63 tahun yang menjalankan aktiviti melombong emas secara haram di Kampung Baru Bukit Koman, Raub, ditahan Unit Penguatkuasaan Negeri Pahang (UPNP) kelmarin.
Ketua UPNP, Saifullah Muhammad Ali berkata, selepas menerima aduan kegiatan dua lelaki terbabit, pasukan UPNP Zon Pahang Barat segera ke lokasi terbabit kira-kira 9 malam.
Pemeriksaan dilakukan mendapati kegiatan yang dilakukan tanpa sebarang kebenaran daripada pihak berkuasa.
Katanya, semasa serbuan, dua individu terbabit sedang melakukan aktiviti melombong. Siasatan mendapati mereka melakukan kegiatan itu tanpa kebenaran atau kelulusan.
“Kita bertindak tegas dengan menyita satu unit pam air, dua unit palong bergerak, dulang, cangkul, penyodok dan kuali yang digunakan dua lelaki warga tempatan terbabit.
“Kertas siasatan dibuka dibawah Seksyen 158 Enakmen Mineral Negeri 2001 kerana melombong tanpa lesen atau pajakan,” katanya, di sini semalam.
Tambah beliau, pihaknya tidak akan bertolak ansur dengan mana-mana pihak yang melombong secara haram dan tindakan undang-undang sedia menanti mereka.
Sementara itu, Facebook kerajaan negeri Pahang mendedahkan antara siri tindakan penguatkuasaan UPNP pada bulan ini ialah penahanan 25 individu yang menceroboh Hutan Simpan Gunung Benum, Raub untuk aktiviti tanaman durian secara haram.
Selain itu, lapan warga asing ditahan menjalankan aktiviti melombong bijih besi secara haram di Sungai Cengkul Mukim Penyur dekat Chini, Pekan.
Seorang lelaki tempatan ditahan melombong emas tanpa lesen di Sungai Penyadap, Lipis dan pelbagai jentera dan peralatan pemprosesan mineral turut disita.
Di Kampung Doja, Kuala Tembeling, Jerantut, enam induvidu ditahan ketika menjalankan aktiviti memindah tanah secara haram dan lima individu termasuk empat warga asing ditahan ketika melombong dan memproses emas secara haram di Kampung Kechor Tui, Lipis.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/polis-cekup-7-wanita-uganda-disyaki-terbabit-aktiviti-persundalan/,Polis cekup 7 wanita Uganda disyaki terbabit aktiviti persundalan,NASIONAL,"25 May 2025, 09:19AM","KUALA LUMPUR: Tujuh wanita Afrika ditahan selepas disyaki terbabit aktiviti persundalan di sekitar Jalan Nagasari dan Jalan Changkat di sini, semalam.
Wanita terbabit ditahan menerusi Ops Noda oleh pasukan KL Strike Force membabitkan pegawai dan anggota Bahagian D7 (Kongsi Gelap, Judi dan Maksiat) Kuala Lumpur, Jabatan Imigresen Malaysia dan Dewan Bandaraya Kuala Lumpur (DBKL).
Ketua Polis Kuala Lumpur, Datuk Rusdi Mohd Isa berkata, kesemua wanita warga Uganda ditahan disyaki terbabit dengan aktiviti persundalan.
“Wanita ini didapati menyasarkan pelanggan dalam kalangan lelaki warga asing yang lalu lalang di kawasan kaki lima di sekitar Jalan Nagasari dan Jalan Changkat.
“Mereka disyaki terbabit dengan aktiviti pelacuran dengan mengenakan bayaran sekitar RM150 hingga RM200 bagi setiap pelanggan,” katanya dalam kenyataan, hari ini.
Menurutnya, 33 individu diperiksa sepanjang operasi bermula 11 malam hingga 4 pagi itu, membabitkan tujuh wanita Uganda, lelaki Bangladesh (sembilan), wanita Indonesia (empat), dan 12 warga tempatan.
Katanya, tujuh wanita warga asing yang ditahan berusia lingkungan 25 hingga 42 tahun, dan pasukan serbuan turut merampas 12 keping kondom, dua gulung tisu, dan wang tunai berjumlah RM450 dipercayai digunakan untuk aktiviti tidak bermoral itu.
“Kesemua tangkapan diserahkan kepada pegawai penyiasat Bahagian Siasatan Jenayah Daerah yang berkenaan.
“Dalam operasi sama, pihak DBKL mengeluarkan satu notis kompaun dan lima kes membabitkan penyitaan.
“Siasatan dijalankan mengikut Seksyen 372B Kanun Keseksaan (untuk kesalahan persundalan), Seksyen 6(1)(c) Akta Imigresen 1959/63 (untuk kesalahan tiada dokumen) dan Seksyen 20 (1)(b) Undang-undang Kecil Tred,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/wartawan-veteran-fauziah-rauf-meninggal-dunia/,"Wartawan veteran, Fauziah Rauf meninggal dunia",NASIONAL,"25 May 2025, 08:52AM","KUALA LUMPUR: Wartawan veteran, Fauziah Rauf, 81, yang juga pengasas Persatuan Wartawan dan Penulis Hiburan Malaysia (WHAM), meninggal dunia di Hospital Selayang di sini, kira-kira jam 1 pagi tadi.
Pemergian Allahyarham Fauziah yang cukup dikenali dalam kalangan penggiat industri kreatif dan selebriti, disahkan anaknya, Nilly Wahida Omar.
Dilaporkan, Allahyarham Fauziah meninggal dunia akibat pendarahan di kepala.
Nilly Wahida dilapor berkata, kira-kira seminggu lalu, ibunya terjatuh di kediaman mereka sebelum dibawa ke hospital bagi mendapatkan rawatan.
“Kami anak-anak berada di sisi emak semasa Allahyarham menghembuskan nafas terakhir. Allahyarham pergi dengan tenang sekali,” katanya.
Allahyarham Fauziah meninggalkan empat orang anak dan 13 cucu.
Mengikut maklumat WHAM, jenazah Allahyarham Fauziah kini berada di kediamannya di Selayang, sebelum dibawa ke Masjid Selayang Baru pada jam 10 pagi untuk urusan mandi, kafan dan solat jenazah.
Jenazah dijangka dikebumikan selepas solat Zohor.
WHAM dalam kenyataan merakamkan ucapan takziah dan dukacita atas pemergian Allahyarhamah Fauziah Rauf yang juga bekas wartawan Utusan Malaysia termasuk majalah Wanita dan penerbit Nilly Publication.
Presiden WHAM, Datuk Tengku Khalidah Tengku Bidin berkata, Allahyarham Fauziah dianggap sosok wartawan wanita disegani dan dihormati dalam dunia kewartawanan serta industri seni dan hiburan tanah air.
“Allahyarham Fauziah bukan sahaja cemerlang dalam penulisan malah antara wartawan wanita terawal yang berjaya menubuhkan syarikat penerbitan sendiri, iaitu Nilly Publication yang menerbitkan Majalah Pesta dan akhbar Pentas Dunia,” katanya.
Tengku Khalidah berkata, sebagai mengiktiraf sumbangan besarnya, Allahyarham Fauziah menerima Anugerah Tokoh Wartawan Berjasa sempena Anugerah Kewartawanan Industri Perfileman Malaysia (AKIFMA) 2017, anjuran bersama Perbadanan Kemajuan Filem Nasional Malaysia (FINAS) dan WHAM.
“WHAM mengucapkan salam takziah kepada seluruh keluarga Allahyarham Fauziah. Semoga roh beliau dicucuri rahmat dan ditempatkan dalam kalangan orang beriman dan beramal soleh,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/nenek-kanak-kanak-perempuan-mangsa-dera-ibu-bapa-sudah-dikesan/,Nenek kanak-kanak perempuan mangsa dera ibu bapa sudah dikesan,NASIONAL,"25 May 2025, 07:52AM","GEORGE TOWN: Nenek kepada kanak-kanak perempuan berusia 12 tahun yang disyaki didera ibu bapanya dalam kejadian di Sungai Ara, Bayan Lepas dekat sini, sudah dikesan.
Usaha mencari waris kepada murid Tahun Enam itu berjaya susulan laporan media semalam, bagi tujuan penjagaan sementara di bawah kategori Orang Yang Layak dan Sesuai (OYLS).
Exco Pembangunan Sosial, Kebajikan dan Hal Ehwal Bukan Islam, Lim Siew Khim berkata, kini usaha masih dilakukan bagi mengesan ahli keluarga yang lain.
“Ibu bapa kanak-kanak itu masih direman dan adik beradiknya yang berusia 15 tahun kini dijaga oleh nenek mereka serta akan dinilai Jabatan Kebajikan Masyarakat (JKM).
“Usaha sedang dijalankan bagi mengesan ahli keluarga lain yang boleh menjaga mereka,” katanya dalam kenyataan di sini, semalam.
Khamis lalu, media melaporkan mengenai kanak-kanak malang itu yang cedera dipercayai didera kedua ibu bapanya selain pernah dikurung dalam sangkar anjing kira-kira dua tahun lalu.
Reman selama empat hari terhadap bapa mangsa yang berusia 47 tahun dilanjutkan sehingga 29 Mei ini manakala reman ibu mangsa, 49, berakhir hari ini.
Kanak-kanak itu yang dirawat di Hospital Pulau Pinang (HPP) kini dalam keadaan stabil dan kes disiasat mengikut Seksyen 31(1)(a) Akta Kanak-Kanak 2001.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/signalman-maut-digilis-lori-di-tapak-pembinaan/,‘Signalman’ maut digilis lori di tapak pembinaan,NASIONAL,"25 May 2025, 07:36AM","KUALA LANGAT: Seorang pekerja sebuah tapak pembinaan maut selepas digilis lori ‘tipper’ di Tanjung Dua Belas, di sini kelmarin.
Jabatan Keselamatan dan Kesihatan Pekerjaan (JKKP) Selangor berkata, kejadian jam 3.55 petang itu membabitkan lelaki warga tempatan.
Menurutnya, sepasukan pegawai penyiasat dihantar ke lokasi kejadian untuk menjalankan siasatan awal.
“Nahas berlaku ketika kerja penambakan tanah sedang dijalankan. Mangsa bertugas sebagai ‘banksman’ atau ‘signalman’ yang memberi arahan kepada pemandu lori ‘tipper’ untuk mengundurkan kenderaan bagi menurunkan muatan tanah.
“Pekerja itu dipercayai berada di kawasan titik buta (blind spot) semasa lori mengundur, lalu terjatuh dan digilis tayar lori.
“Mangsa mengalami kecederaan parah dan disahkan meninggal dunia di tempat kejadian,” katanya dalam satu kenyataan, malam ini.
JKKP Selangor berkata, pihaknya mengeluarkan Surat Arahan Larangan Kacau Ganggu tempat kejadian kepada pihak majikan supaya menghentikan serta-merta aktiviti kerja penambakan tanah di tapak pembinaan.
Notis Larangan (NOP) turut dikeluarkan ke atas majikan kerana gagalmemastikan keselamatan persekitaran ketika kerja penambakan tanah dan kawalan pergerakan lori.
“Siasatan lanjut sedang dijalankan bagi mengenalpasti punca kemalangan dan pihak yang bertanggungjawab, di bawah Seksyen 15(1), Akta Keselamatan dan Kesihatan Pekerjaan 1994,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/melaka-cadang-haramkan-vape-bincang-dalam-tempoh-terdekat/,"Melaka cadang haramkan vape, bincang dalam tempoh terdekat",NASIONAL,"25 May 2025, 07:25AM","MELAKA: Satu perbincangan berhubung saranan pengharaman penjualan vape di negeri ini akan diadakan bersama EXCO kerajaan negeri dalam masa terdekat.
EXCO Kesihatan, Sumber Manusia dan Perpaduan negeri, Datuk Ngwe Hee Sem berkata, terdapat keperluan meneliti hal itu sebelum sebarang keputusan dibuat kerajaan negeri.
Menurutnya, difahamkan banyak kes penghisap vape diserang penyakit termasuk radang paru-paru yang dilaporkan di seluruh negara.
“Jadi, saya akan bawa (isu penjualan vape) pada masyarakat EXCO untuk membolehkan MKN (Majlis Keselamatan Negara) negeri membuat keputusan sama ada nak teruskan atau larang penjualan vape.
“Setakat ini kertas cadangan berkaitan belum ada, namun saya akan bawa hal ini dalam mesyuarat EXCO dalam masa terdekat,” katanya selepas merasmikan Majlis Sambutan Hari Tibi Sedunia Peringkat Negeri Melaka 2025 di Pejabat Japerun Sungai Udang, semalam.
Sambutan bertemakan ‘Bersama Hentikan TB: Perekasa Komitmen, Dana dan Perkhidmatan’ itu turut dihadiri EXCO Kanan Perumahan, Kerajaan Tempatan, Saliran, Perubahan Iklim dan Pengurusan Bencana negeri, Datuk Rais Yasin merangkap penyelaras Japerun Sungai Udang dan Pengarah Kesihatan Negeri Melaka, Dr Ruzita Mustaffa.
Mengulas isu sama, Rais menegaskan sebagai EXCO bertanggungjawab untuk pihak berkuasa tempatan (PBT), pihaknya sedia melaksanakan sekiranya terdapat arahan tuntas pengharaman penjualan vape di Melaka oleh kerajaan negeri.
Namun, katanya, masih terlalu awal untuk mengulas perkara itu, biarpun akur beberapa negeri sudah mengambil langkah proaktif menangani isu penjualan vape.
“Melaka antara negeri pertama pernah memberikan kawasan larangan merokok dan diwartakan. Jadi, saya yakin di peringkat kerajaan Negeri di bawah pentadbiran Ketua Menteri, beliau juga prihatin akan isu-isu vape ini.
“Tetapi sebelum kita nak haramkan dan sebagainya perlu memikirkan situasi menang-menang untuk semua pihak kerana ia turut membabitkan pengusaha vape, namun keutamaan mesti kepada aspek keselamatan dan kesihatan terutama anak-anak kita.
“Namun, secara peribadi saya amat mengharapkan di kerajaan Pusat boleh membantu mempermudah hal ini dengan menyeragamkan peraturan penjualan vape di seluruh negara,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bangkit-kecewakan-atm-di-perlawanan-akhir-5s/,Bangkit kecewakan ATM di perlawanan akhir 5’s,NASIONAL,"25 May 2025, 12:58AM","Oleh: Saiyed Ismail Saiyed

BUKIT JALIL: Pasukan Angkatan Tentera Malaysia (ATM) terlepas peluang menjulang trofi juara Lima Sebelah (5’s) Kebangsaan selepas membenarkan Pahang bangkit mengubah nasib.

Skuad badan beruniform itu pada mulanya selesa mendahului 2-0 di Stadium Hoki Nasional, menerusi jaringan Mohd Nazrey Din minit (m) tiga dan Mohd Sufian Marsom m-9.

Namun Pahang perlahan-lahan mengejar dengan menembusi kekebalan penjaga gol Mohd Akmal Yussaini yang menyelamatkan tiga shoot out bermula jaringan ketua pasukan Ismail Abu m-12 disusuli penyudah sama darinya sejurus sebelum masa sebenar tamat.

Pemenang yang ditentukan menerusi shoot out berikutan terikat 2-2, mengharungi detik mendebarkan sehingga berlarutan ke giliran keenam.

Dikala Mohd Handzalah Abdul Hadi berjaya melaksanakan tugasan meletakkan Pahang mendahului 4-3, ATM terpaksa akur bergelar naib juara berikutan kegagalan Mohd Haikal Mohd Hanafiah menyempurnakan percubaan.

Barisan Mohd Sufian Mohd menebus kehampaan bergelar naib juara tahun lalu dengan meraih gelaran juara dan wang tunai lima ribu ringgit (RM5,000)."
https://www.buletintv3.my/nasional/bekas-pelukis-diraja-belanda-mahu-berbakti-di-tanah-air/,[VIDEO] Bekas pelukis Diraja Belanda mahu berbakti di tanah air,NASIONAL,"24 May 2025, 11:21PM","Oleh: Ridhwan Rusydi Azri Roslan
PUTRAJAYA: Jangan takut untuk kejar cita-cita walaupun perlu keluar dari zon selesa.
Itu kata azimat pelukis, Elias Mohd yang sudah hampir 40 tahun menjadi orang seni di Belanda.
Pensyarah seni seramik di sebuah akademi seni di Amsterdam itu kini menyimpan cita-cita untuk berbakti kepada tanah air tercinta.
Memulakan kerjaya sebagai ilustrator di sebuah agensi pengiklanan, kata anak kelahiran Kijal, Terengganu berusia 67 tahun ini, minatnya terhadap seni bermula sejak dari bangku sekolah.
Meninggalkan Malaysia ketika berusia 27 tahun untuk mengikuti gurunya di United Kingdom, beliau kemudian tinggal di Belanda selepas mendapat biasiswa dari akademi diraja bagi menyambung pengajian dalam bidang seni.
Elias kemudiannya dipilih sebagai pelukis utama diraja Belanda dari tahun 2013 sehingga 2016.
“Saya terima biasiswa dari akademi diraja di Belanda, jadi saya terlibat dengan semua aktiviti yang melibatkan keluarga disana.
“Jadi ketika itu, Beatrix masih lagi Permaisuri dan hendak letak jawatan. Jadi kerajaan buat satu pertandingan untuk buat potret beliau, tidak kira dalam bentuk lukisan atau arca. Jadi saya pun cuba nasib untuk masuk,” katanya kepada Buletin TV3.
Karyanya antara 40 karya yang dipamerkan di istana selama setahun, sekali gus berbangga kerana satu-satunya anak Malaysia ketika itu yang berjaya menjadi pelukis utama diraja belanda.
“Saya amat bangga. Ya la, kita ini bukan orang Belanda, tapi dapat mewakili Malaysia bersama artis-artis yang dihormati dari negara itu,” ujarnya.
Setakat ini, beliau telah mengadakan lebih 30 pameran solo di serata dunia, selain pernah terpilih menjadi pelukis rasmi temasya Sukan Olimpik Barcelona pada 1992.
Kini di tahun akhir perkhidmatannya sebagai pensyarah – beliau ingin pulang untuk menabur bakti di negara kelahirannya, serta berharap lebih ramai anak muda berani mengambil risiko untuk mencapai impian.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/penunggang-motosikal-maut-tercampak-kemalangan-dengan-kereta-dan-lori/,"Penunggang motosikal maut tercampak, kemalangan dengan kereta dan lori",NASIONAL,"24 May 2025, 11:19PM","SUNGAI BULOH: Penunggang motosikal maut tercampak tujuh meter ke kawasan semak selepas terbabit kemalangan dengan kereta dan lori di Jalan Lapangan Terbang Subang Baru sebelum lampu isyarat Subang Perdana, di sini, semalam.
Ketua Polis Daerah Sungai Buloh, Superintendan Mohd Hafiz Muhammad Nor berkata, pihaknya menerima maklumat berhubung kemalangan itu pada jam 10.29 pagi.
Menurutnya, hasil siasatan awal dijalankan mendapati mangsa yang menunggang motosikal dari Subang Bestari ke tempat kerja di sebuah bank di Petaling Jaya, terlibat perlanggaran dengan kereta yang terbabas akibat dilanggar sebuah lori.
“Akibat daripada itu, mangsa mengalami kecederaan parah di kepala setelah tercampak tujuh meter ke arah semak di kiri jalan dan disahkan meninggal dunia di tempat kejadian.
“Mangsa dibawa ke Jabatan Forensik Hospital Sungai Buloh untuk tindakan lanjut,” katanya dalam kenyataan hari ini.
Mohd Hafiz berkata, kes disiasat mengikut Seksyen 41 (1) Akta Pengangkutan Jalan 1987.
“Orang ramai yang melihat atau mempunyai maklumat mengenai kejadian ini diminta tampil membantu siasatan dan boleh berhubung dengan pegawai penyiasat trafik, Inspektor Che Hassan Ambok di talian 013-394 0423 atau Bilik Gerakan Ibu Pejabat Polis Daerah Sungai Buloh di talian 03-61561222,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/suami-isteri-warga-emas-maut-kereta-rempuh-belakang-treler/,"Suami isteri warga emas maut, kereta rempuh belakang treler",NASIONAL,"24 May 2025, 09:16PM","BATU PAHAT: Suami isteri maut selepas kereta dinaiki merempuh belakang treler di persimpangan lampu isyarat Jalan Bindu, di sini, hari ini.
Dalam kejadian 9.25 pagi itu, Mazalan Belia, 69, meninggal dunia sebaik tiba di Hospital Sultanah Nora Ismail (HSNI), manakala isterinya, Radin Fauziah Radin Ahmad, 75, pula menghembuskan nafas terakhir ketika rawatan di hospital sama.
Difahamkan kejadian berlaku ketika pasangan warga emas itu dalam perjalanan dari Parit Raja ke Parit Abd Rahman untuk menziarahi keluarga Mazalan.
Sementara itu, Komander Operasi Balai Bomba dan Penyelamat Penggaram, Zulmazi Arifin berkata, seramai 12 anggota dan jentera ke lokasi sebaik menerima panggilan kecemasan pada 9.33 pagi.
“Sebaik tiba, didapati dua mangsa terperangkap dalam kereta dinaikinya. Operasi mengeluar segera dijalankan dan mangsa kemudian diserahkan kepada pasukan perubatan untuk tindakan lanjut,” katanya dalam kenyataan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/video-banjir-berulang-di-taman-sri-muda-cetus-trauma-penduduk/,[VIDEO] Banjir berulang di Taman Sri Muda cetus trauma penduduk,NASIONAL,"24 May 2025, 09:14PM","Oleh: Aslina Abu Bakar
SHAH ALAM: Masalah banjir yang terus berulang di Taman Sri Muda bukan sahaja menimbulkan rasa kecewa dalam kalangan penduduknya, malah setiap kali hujan lebat, penduduk juga trauma untuk berdepan masalah berkenaan yang dianggap tiada penyelesaian tuntas.
Tindakan daripada pihak berwajib pula hanya diambil selepas tekanan diberikan, dan ia dilihat sekadar melepaskan ‘batuk di tangga’, tanpa usaha berterusan yang benar-benar berkesan.
Peduduk, Abd Halim Md Zain mendakwa, timbunan pasir dan sampah yang ditinggalkan selepas kerja-kerja penggalian di laluan kunci air menjadi punca terbentuknya ‘pulau’ kecil yang menghalang kelancaran aliran air.
Justeru, penduduk berharap pihak berwajib dapat menjalankan tugas dengan lebih baik.
“Kami akan bersihkan dan kami akan tunjukkanlah… maksudnya kami sendiri penduduk yang akan turun padang yang cuba untuk selesaikan masalah ini.
“Sebab kami memang ada trauma setiap kali hujan je tak boleh tidur. Bayangkan kalau yang ada anak kecil, yang ada warga emas, yang ada OKU, kan macam mana dengan keadaan mereka? Sebab dia berlibatkan nyawa. Harta boleh cari tapi nyawa?,” katanya.
Penduduk, Vijaya Athimulam, 41, juga kesal apabila terdapat dakwaan, banjir berpunca kerana sikap penduduk yang tidak bertanggungjawab dengan membuang sampah di tempat tidak sepatutnya.
Justeru, mereka mengambil inisiatif mengadakan gotong-royong bagi membersihkan kawasan perumahan terbabit.
“Kebanyakan longkang-longkang dekat sini… kita boleh nampak, kebanyakannya tersumbat. Setiap kali orang nak buang sampah tu, dia tersumbat dekat longkang disebabkan pembuangan itu tidak teratur ataupun tidak dengan cara yang betul.
“Jadi kami sebagai penduduk dekat sini, dengan Batu Lapan, dengan Bukit Komuni, kami bekerjasama,” katanya.
Sementara itu, Ahli Dewan Undangan Negeri (ADUN) Kota Kemuning, Prekas Sampunathan, ketika dihubungi Buletin TV9 berkata, usaha menangani isu banjir di kawasan berkenaan sedang giat dijalankan.
Satu taklimat kepada penduduk juga telah diadakan pada 11 Mei lalu bagi menerangkan usaha yang telah dilakukan bagi mengatasi masalah itu untuk jangka pendek dan panjang.
Ia termasuk pembinaan ‘dry pond’ yang boleh berfungsi sebagai padang dan kawasan takungan untuk mengalirkan limpahan air.
Beliau turut memaklumkan permohonan bantuan kepada mangsa banjir melibatkan Kampung Bukit Lancong, Lancong Jaya dan Bukit Desa Kemuning juga telah dihantar kepada Pejabat Tanah dan Kerajaan Negeri."
https://www.buletintv3.my/nasional/video-dedikasi-luar-biasa-pakar-mengawet-haiwan/,[VIDEO] Dedikasi luar biasa pakar mengawet haiwan,NASIONAL,"24 May 2025, 09:11PM","Oleh: Aslina Abu Bakar
SHAH ALAM: Di sebalik rangka haiwan yang tersusun rapi di muzium, tersembunyi dedikasi luar biasa sekumpulan individu yang mahir dalam seni mengawet haiwan mati atau dikenali sebagai taksidermi.
Unit khas yang dianggotai tujuh kakitangan di bawah Perbadanan Adat Melayu dan Warisan Negeri Selangor (PADAT) itu bertanggungjawab melaksanakan proses pengawetan dan konservasi spesimen secara menyeluruh demi mengekalkan bentuk serta rupa haiwan seperti asal.
Kurator Konservasi dan Taksidermi, Nur Husna Natassha Basir berkata, antara spesimen yang paling mencabar pernah dikendalikan ialah seekor harimau kumbang yang mati ditembak pihak Jabatan Perhilitan setelah menyerang penduduk Orang Asli di Sungai Siput.
“Cabaran kami tidak terhenti di situ. Kami juga perlu mengendalikan spesimen bersaiz besar seperti buaya dan tapir yang beratnya mencecah hampir 200 kilogram yang memerlukan kekuatan fizikal dan ketelitian tinggi.
“Kadang-kadang kita perlu siapkan koleksi dalam masa singkat. Bau busuk dari bangkai juga menjadi cabaran besar. Saiz spesimen yang besar menyukarkan proses pengendalian,” katanya.
Proses taksidermi melibatkan dua kaedah utama iaitu kaedah kering dan basah.
Kaedah kering melalui pelbagai peringkat seperti pengukuran saiz, melapah, pembuatan acuan, mengulit, penyingkiran daging dan lemak, rendaman, cucian, penyamakan dan penyelenggaraan akhir.
Manakala bagi pengawetan tulang, prosesnya melibatkan pereputan terkawal, pelunturan dan cantuman semula struktur asal.
“Sebenarnya taksidermi ini adalah satu seni. Kita menghidupkan semula bentuk asal haiwan yang sudah mati,” jelas salah seorang anggota unit dengan penuh semangat.
Pematuhan kepada etika kerja dan keselamatan turut menjadi keutamaan dalam menjalankan tugas. Semua spesimen diperoleh secara sah dan tidak melibatkan sebarang pembunuhan haiwan.
“Kami tidak mematikan haiwan. Semua spesimen diperoleh daripada pihak berkuasa, pusat jagaan haiwan atau pet shop setelah haiwan itu mati,” jelasnya.
Dalam usaha menjaga alam sekitar, hanya bahan kimia bertoksik rendah digunakan selaras dengan garis panduan Jabatan Muzium Malaysia.
Antara kelengkapan yang digunakan juga termasuk peralatan khas yang diperbuat daripada tulang ikan paus kerana sifatnya yang tidak merosakkan kulit spesimen semasa proses pengawetan.
Walaupun berdepan cabaran seperti kekurangan tenaga kerja dan kesukaran mengendalikan spesimen bersaiz besar, usaha pasukan ini tetap mendapat sokongan daripada pelbagai pihak termasuk institusi pengajian tinggi dan jabatan muzium lain.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/polis-siasat-perbuatan-khianat-terhadap-monyet/,Polis siasat perbuatan khianat terhadap monyet,NASIONAL,"24 May 2025, 08:36PM","Oleh: Aslina Abu Bakar
SUNGAI BULOH: Polis mengesahkan sudah menerima laporan berkaitan perbuatan tidak berperikemanusiaan terhadap seekor monyet yang disembur cat ketika berada dalam sangkar.
Ketua Polis Daerah Sungai Buloh, Superintendan Mohd Hafiz Muhammad Nor dalam satu kenyataan berkata, laporan dibuat oleh seorang pegawai veterinar Daerah Petaling sekitar jam 2.10 pagi tadi.
Menurutnya, kejadian dipercayai berlaku di Taman Desa Moccis, U17, Shah Alam, Selangor.
“Siasatan awal yang dijalankan oleh Ketua Polis Balai telah membawa kepada pengklasifikasian kes sebagai Rujuk Agensi Lain, iaitu kepada Jabatan Veterinar dan Jabatan Perlindungan Hidupan Liar dan Taman Negara (PERHILITAN) untuk tindakan lanjut.
“Jabatan PERHILITAN kemudiannya telah bertindak pantas dengan membuat satu lagi laporan polis dan menahan seorang lelaki yang disyaki terlibat dalam kejadian tersebut,” katanya.
Tambahnya, kes berkenaan kini disiasat di bawah Seksyen 86 Akta Pemuliharaan Hidupan Liar 2010 (Akta 716) yang memperuntukkan hukuman denda tidak kurang daripada RM5,000 dan tidak melebihi RM50,000 atau penjara sehingga satu tahun, atau kedua-duanya sekali jika disabitkan kesalahan.
“Kami menegaskan sebarang perbuatan mendera haiwan adalah satu kesalahan serius yang boleh dikenakan tindakan undang-undang,” ujarnya.
Dalam pada itu, orang ramai turut dinasihatkan supaya tidak mengambil tindakan sendiri yang boleh menjejaskan ketenteraman awam.
Sebarang maklumat berkaitan kes ini boleh disalurkan kepada pihak berkuasa dengan menghubungi Sarjan Mejar Azmir Azriezal Ramli di talian 019-5665870 atau hadir ke balai polis berdekatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-isu-myanmar-dijangka-jadi-tumpuan-utama/,Sidang Kemuncak ASEAN: Isu Myanmar dijangka jadi tumpuan utama,NASIONAL,"24 May 2025, 08:32PM","Oleh: Zulfakhri Shamsul Ariffin, Farah Nabilah Wazer & Amanda Lopez
KUALA LUMPUR: Sidang Kemuncak ASEAN ke-46 yang bakal berlangsung Isnin ini dijangka memberi tumpuan utama kepada penyelesaian konflik berpanjangan di Myanmar.
Pakar Perang Saraf dan Penganalisis Keselamatan dan Politik, Dr. Noor Nirwandy Mat Noordin berkata, kepimpinan Malaysia sebagai Pengerusi ASEAN 2025 serta pendirian lantang Perdana Menteri, Datuk Seri Anwar Ibrahim terhadap isu kemanusiaan dijangka membuka lembaran baharu dalam pendekatan diplomasi serantau.
Jelasnya, Malaysia mempunyai rekod baik dalam memperjuangkan isu kemanusiaan dan kini adalah masanya untuk ASEAN kembali memainkan peranan signifikan sebagai platform penyelesaian konflik serantau.
“Malaysia sebagai pengerusi ASEAN terkenal dengan sebuah negara yang mengamalkan isu-isu berhubung dengan mengelakkan penindasan isu-isu kemanusiaan dan Datuk Seri Anwar Ibrahim juga lantang untuk bersuara tentang isu-isu ke mata dunia.
“Inilah langkah untuk memastikan sidang kemuncak ASEAN ke-46 dapat menyelesaikan masalah ini dan dapat menghasilkan isu-isu berhubung dengan perkara-perkara khususnya berkaitan dengan pelan lima konsesni yang telah dimeterai dan telah dipersetujui di Jakarta pada 2021,” katanya.
Konsensus Lima Perkara itu perlu terus diperhalusi dan dilaksanakan secara efektif, termasuk gencatan senjata, penghantaran bantuan kemanusiaan serta lawatan berkala utusan ASEAN ke Myanmar.
Beliau berkata, pendekatan diplomasi luar biasa perlu diketengahkan dalam menyelesaikan isu ini meskipun ASEAN berpegang kepada prinsip tidak campur tangan dalam urusan dalaman negara anggota.
Jelasnya, kepimpinan Malaysia diyakini mampu memangkinkan penyelesaian terhadap isu Myanmar menerusi pendekatan yang progresif dan inklusif.
Menurut beliau, pelanjutan gencatan senjata hingga 31 Mei ini merupakan antara langkah positif, namun usaha lebih besar diperlukan bagi menghentikan penindasan terhadap hak asasi manusia di negara tersebut.
Katanya, komitmen yang selari dengan ASEAN Political-Security Community akan memastikan rantau ini terus aman, stabil dan sejahtera melalui jaringan kerjasama erat antara negara anggota.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-malaysia-bakal-hantar-delegasi-ke-myanmar/,Sidang Kemuncak ASEAN: Malaysia bakal hantar delegasi ke Myanmar,NASIONAL,"24 May 2025, 08:14PM","Oleh: Farah Nabilah Wazer, Zulfakhri Ariffin & Amanda Lopez
KUALA LUMPUR: Malaysia akan menghantar satu delegasi ke Myanmar dalam masa terdekat bagi mengadakan pertemuan dengan Majlis Pentadbiran Negara (SAC).
Menteri Luar, Datuk Seri Mohamad Hasan berkata, dalam pertemuan itu, Malaysia selaku Pengerusi ASEAN akan menyampaikan permintaan pemegang taruh dalam konflik di negara itu.
“Rundingan bukan satu atau dua kali tetapi perlu dilakukan kerap supaya persefahaman dapat dibina. Apa yang penting adalah membina kepercayaan dan mewujudkan jambatan yang boleh menghubungkan puak-puak bertentangan,” katanya ketika ditemui media selepas sesi rundingan tidak rasmi mengenai pelaksanaan Konsensus Lima Perkara di Sidang Kemuncak ASEAN ke-46 di ibu negara, hari ini.
Menurutnya, krisis dalaman Myanmar yang berlarutan bukan sahaja memberi kesan kepada kestabilan negara itu, malah mencetuskan pelbagai masalah rentas sempadan yang mengganggu keamanan dan keselamatan rantau Asia Tenggara.
Antara isu yang timbul termasuk peningkatan aliran pelarian dari Myanmar, jenayah rentas sempadan dan ketegangan etnik berpanjangan.
“Masalah di Myanmar ini telah menjadi masalah ASEAN. Pelarian, jenayah rentas sempadan dan banyak lagi isu telah menjejaskan kestabilan serantau. Oleh itu, kita perlu mencari jalan supaya pentadbiran Majlis Pentadbiran Negara (SAC) di Myanmar mematuhi Konsensus Lima Perkara,” ujarnya.
Sehubungan itu katanya, negara ASEAN perlu memperhebat usaha diplomatik bagi mencari jalan penyelesaian berkesan.
Myanmar kekal digantung daripada mesyuarat peringkat tinggi ASEAN berikutan kegagalan kerajaan pimpinan tentera itu melaksanakan Konsensus Lima Perkara, yang diterima pakai oleh ASEAN pada 2021 bagi menangani krisis berikutan rampasan kuasa.
Konsensus itu menggesa agar keganasan dihentikan segera, diadakan dialog inklusif dalam kalangan semua pihak, pelantikan utusan khas, bantuan kemanusiaan dan lawatan utusan khas berkenaan ke Myanmar.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lantikan-politik-individu-berkelayakan-bukan-salah-guna-kuasa-anwar/,Lantikan politik individu berkelayakan bukan salah guna kuasa – Anwar,NASIONAL,"24 May 2025, 07:34PM","JOHOR BAHRU: Lantikan politik dalam kerajaan yang mengangkat individu layak seharusnya dibenarkan dan bukan satu bentuk penyalahgunaan kuasa, kata Datuk Seri Anwar Ibrahim.
Perdana Menteri berkata, lantikan politik adalah satu bentuk balasan yang selayaknya diterima individu berkenaan atas jasa dan sumbangan mereka kepada kejayaan parti hingga menjadi kerajaan.
“Ini kerana terdapat ramai individu tidak bernama yang kehilangan kerja dan kehabisan wang ringgit secara sukarela demi menyokong perjuangan parti untuk menjadi kerajaan memerintah.
“Saya teringat, seorang bekas penjawat awam dikenali sebagai Pak Kudus di Tanjung Karang. Dia antara individu terawal menyokong saya ketika saya dipecat dahulu dengan berbekalkan pencen RM1,800 sebulan.
“Ada juga pensyarah akademik dan doktor pakar yang hilang kerja kerana menyokong saya sebelum ini, dan mereka kehabisan ratusan ribu ringgit tetapi tidak pernah minta balasan, sebaliknya menghabiskan sisa hidup secara sederhana sahaja.
“Kita seharusnya beri jawatan kepada individu yang layak, sebagai balasan kepada jasa dan sumbangan berpuluh tahun yang mereka berikan dalam perjuangan parti,” katanya.
Beliau berkata demikian ketika berucap pada sesi penggulungan Kongres Nasional PKR 2025, di sini, hari ini.
Mengulas lanjut, Anwar yang juga Presiden PKR berkata, parti itu adalah antara parti yang dianggotai masyarakat pelbagai kaum dan latar belakang di negara ini dengan setiap golongan akan diberi hak sama rata.
“Insya-Allah, kita akan bantu ahli-ahli yang telah berjuang demi parti. Kita parti pelbagai kaum yang serius, induknya mungkin majoritinya Melayu dan Bumiputera namun ia juga mewakili semua kaum.
“Orang Cina dan India juga diangkat oleh ahli-ahli Melayu PKR untuk menjawat jawatan Naib Presiden parti,” katanya.
Anwar yang juga Ahli Parlimen Tambun turut memuji perwakilan PKR sebagai matang dan boleh membezakan pemimpin yang baik dan perlu diangkat.
“Perwakilan tak peduli ‘cai’. Ada kumpulan yang bawa Cai, namun keputusan pemilihan Majlis Pimpinan Pusat (MPP), lain.
“Ini bezanya kedua-dua kumpulan (ketika pemilihan), namun kedua-duanya kita rangkul.
Mengulas mengenai keputusan pemilihan semalam, beliau yakin barisan kepimpinan baharu itu mampu menjalankan tanggungjawab dan amanah dengan baik bagi mengangkat PKR ke tahap lebih tinggi, selepas ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/keputusan-kerajaan-tidak-naikkan-harga-petrol-ron95-langkah-tepat-pakar-ekonomi/,Keputusan kerajaan tidak naikkan harga petrol RON95 langkah tepat – Pakar ekonomi,NASIONAL,"24 May 2025, 07:19PM","Oleh: Farah Nabilah Wazer
KUALA LUMPUR: Keputusan Perdana Menteri, Datuk Seri Anwar Ibrahim untuk tidak menaikkan harga petrol RON95 disifatkan langkah tepat dalam mendepani ketidaktentuan ekonomi global.
Pakar ekonomi, Profesor Madya Irwan Shah Zainal Abidin, menyambut baik jaminan kerajaan dan menyatakan langkah itu selari dengan keperluan semasa rakyat dan negara.
“Ia adalah satu kenyataan yang tepat kerana dalam ketidaktentuan ekonomi global akibat pengenaan tarif timbal balas daripada Amerika Syarikat (AS), tidak wajar untuk kita melakukan penyasaran semula RON95 ketika ini.
“Keutamaan kita pada masa kini dalam menghadapi cabaran tarif AS adalah mengukuhkan ekonomi domestik dan menjamin kebajikan dan kehidupan rakyat secara keseluruhan,” katanya.
Tambahnya, sebarang langkah penyasaran subsidi RON95 dalam masa terdekat berisiko menjejaskan kuasa beli rakyat dan meningkatkan kos perniagaan.
“Jika penyasaran subsidi RON95 dijalankan, ia jelas akan menjejaskan kuasa beli rakyat secara keseluruhan. Perniagaan juga akan terjejas dengan kos yang meningkat, jadi ini tidak tepat untuk dilakukan ketika ini,” ujarnya.
Irwan berkata, perbelanjaan rakyat merupakan faktor penting dalam menjana pendapatan negara.
Professor Madya Dr Lee Chin pula berpendapat, keputusan itu membantu mengekalkan kestabilan harga barangan serta mengurangkan tekanan inflasi ke atas rakyat.
Katanya, ia dapat memberi kelegaan kepada rakyat yang masih bergelut dengan tekanan kos sara hidup yang tinggi.
“Pada masa sama, langkah ini memberi ruang kepada kerajaan untuk melaksana penyasaran subsidi secara berperingkat tanpa membebankan golongan berpendapatan rendah dan sederhana,” jelasnya.
Lee turut menyifatkan keputusan itu sebagai tindakan yang bertepatan dengan keperluan ekonomi semasa, selaras dengan hasrat kerajaan untuk menjaga kebajikan rakyat sambil merancang penstrukturan subsidi yang lebih mampan dalam jangka masa panjang.
Terdahulu, Anwar memberi jaminan kerajaan tidak akan menaikkan harga petrol RON95 ketika berucap pada sesi penggulungan sempena hari terakhir Kongres Nasional PKR 2025, hari ini.
Perdana Menteri mengakui cadangan untuk menaikkan harga RON95 itu pernah dibentangkan di Kabinet sebelum ini, namun beliau tidak bersetuju dengannya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/anak-ular-sawa-masuk-kereta/,Anak ular sawa masuk kereta,NASIONAL,"24 May 2025, 07:10PM","TUARAN: Seorang lelaki cemas apabila menyedari seekor anak ular sawa berada dalam keretanya ketika di pekarangan Masjid An-Nur di sini, tengah hari tadi.
Muhamad Ark, 20, berkata kejadian kira-kira jam 12.30 tengah hari itu disedarinya selepas menunaikan solat Zuhur.
“Saya ingin pulang ke rumah dan semasa buka pintu kereta, terkejut nampak ular di bawah arm rest . Tak pasti sama ada ular itu baru sahaja masuk ke dalam kereta atau sejak saya memandu dari rumah ke masjid sebelumnya,” katanya.
Bimbang dengan reptilia itu, dia menghubungi Angkatan Pertahanan Awam Malaysia (APM) untuk mendapatkan bantuan.
Terdahulu, Pegawai APM Daerah Tuaran, Jimmy Alberto Tining, berkata selepas menerima aduan, sepasukan anggotanya bergegas ke lokasi kejadian.
“Sebaik tiba, skuad APM mendapati seekor anak ular sawa berukuran panjang satu meter dan berat 200 gram berada di dalam kereta lalu bertindak menangkap ular terbabit.
“Operasi hanya mengambil masa kurang dua minit walaupun reptilia itu bertindak agresif. Ular itu kemudian dilepaskan ke dalam hutan yang jauh dari rumah penduduk selepas operasi ditamatkan jam 12.57 tengah hari,” ujarnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-sektor-pertanian-mampu-pacu-perdagangan-intra-asean/,Sidang Kemuncak ASEAN: Sektor pertanian mampu pacu perdagangan intra-ASEAN,NASIONAL,"24 May 2025, 06:51PM","Oleh: Amanda Lopez, Farah Nabilah Wazer, Zulfakhri Ariffin
KUALA LUMPUR: Sektor pertanian negara mampu meningkatkan perdagangan antara ASEAN, sekali gus menjamin kestabilan bekalan dan rantaian ekonomi serantau.
Sehubungan itu, Kementerian Pertanian dan Keterjaminan Makanan (KPKM) menonjolkan pelbagai produk pertanian serta inovasi teknologi sempena Sidang Kemuncak ASEAN ke-46.
Langkah mempergiat aktiviti perdagangan antara gagasan rantau ini adalah antara tiga tonggak visi komuniti Asean 2045.
Ketika ini, sektor pertanian mewakili 20 peratus eksport negara khususnya minyak sawit.
Menurut Setiausaha Bahagian Industri Makanan dan Asas Tani, Azwa Affendi Bakhtiar, langkah ini juga selari dengan tema yang memberi tumpuan kepada inovasi, menuai daya tahan dan mencapai kemampanan.
“Itu tema yang kita bawa supaya ia sejajar dengan tema ASEAN di mana kita menonjolkan segala usaha KPKM untuk menjadikan aktiviti pertanian ini menggunakan kaedah teknologi yang mampan,” katanya ketika ditemui di Pusat Konvensyen Kuala Lumpur.
Teknologi yang dipamerkan kali ini memberi fokus kepada peningkatan hasil pertanian serta mengurangkan kos operasi selain bagi mengurangkan kebergantungan kepada tenaga buruh.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pm-anwar-beri-jaminan-kerajaan-tak-naik-harga-ron95-untuk-rakyat/,PM Anwar beri jaminan kerajaan tak naik harga RON95 untuk rakyat,NASIONAL,"24 May 2025, 04:18PM","JOHOR BAHRU: Datuk Seri Anwar Ibrahim memberi jaminan bahawa kerajaan tidak akan menaikkan harga petrol RON95 untuk rakyat negara ini.
Perdana Menteri mengakui cadangan untuk menaikkan harga RON95 itu pernah dibentangkan di Kabinet sebelum ini, namun beliau tidak bersetuju dengannya.
“Saya sedang fikirkan isu subsidi petrol RON95… ada yang minta harganya dinaikkan untuk rakyat.
“Namun, saya tak setuju naikkan (tetapi) harga petrol RON95 boleh diturunkan sedikit demi sedikit mengikut masa dan harga pasaran.
“Namun harga petrol untuk empat juta orang rakyat asing di negara ini yang perlu dinaikkan… orang asing nikmati RM3 hingga RM4 bilion subsidi. Mungkin selepas ini, nak beli petrol RON95 kena tunjuk kad pengenalan,” katanya
Beliau yang juga Presiden PKR berkata demikian ketika berucap pada sesi penggulung sempena hari terakhir Kongres Nasional PKR 2025, hari ini.
Pada 18 Oktober lalu, ketika membentangkan Belanjawan 2025, Anwar menyentuh isu penyasaran subsidi petrol RON95 yang dijangka dilaksanakan pertengahan tahun ini.
Tujuan cadangan berkenaan menurut Anwar yang juga Menteri Kewangan, boleh menjimatkan sehingga RM8 bilion hasil 40 peratus subsidi petrol RON95 yang dinikmati warga asing dan golongan maha kaya ketika ini.
Penjimatan itu nanti, katanya akan dimanfaatkan untuk kesejahteraan rakyat terbanyak, membiayai pembangunan kemudahan pendidikan, kesihatan serta pengangkutan awam di negara ini.
Justeru, Perdana Menteri menegaskan rakyat tidak harus musykil dengan pendekatan kerajaan yang akan mempertahankan kepentingan rakyat terbanyak.
Mengulas lanjut, Anwar berkata, tiada negara di dunia yang memberi subsidi petrol kepada golongan maha kaya termasuk yang memiliki deretan kereta mewah.
Perdana Menteri turut memberi jaminan meneliti semula subsidi gas dan gas asli cecair (LNG), dengan kerajaan akan membaiki isu berkenaan, selain gesaan untuk melihat semula e-Invoice.
Anwar turut menegur PKR tentang penyampaian isu subsidi elektrik kepada rakyat yang dilihat masih lemah, sehingga masyarakat gagal memahami hasrat kerajaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-filipina-sokong-keanggotaan-timor-leste/,Sidang Kemuncak ASEAN: Filipina sokong keanggotaan Timor-Leste,NASIONAL,"24 May 2025, 02:28PM","Oleh: Amanda Lopez, Farah Nabilah Wazer & Zulfakhri Ariffin
KUALA LUMPUR: Filipina menyambut baik perkembangan positif dalam usaha menjadikan Timor-Leste sebagai ahli penuh ASEAN, sekali gus memperlihat komitmennya terhadap pengukuhan integrasi serantau.
Setiausaha Rendah Hal Ehwal Dua Hala dan ASEAN, Jabatan Hal Ehwal Luar Filipina, Ma. Theressa P. Lazaro berkata, penyertaan Timor-Leste sebagai ahli penuh ASEAN masih dalam perbincangan aktif dalam kalangan negara anggota.
“Saya tidak boleh membuat spekulasi, namun berdasarkan perbincangan yang kita ada, saya rasa ia positif dan juga merupakan hasrat ASEAN, terutamanya pengerusi, Malaysia.
Timor-Leste boleh menjadi ahli tidak lama lagi. Tetapi ia sangat spekulatif. Masih terdapat beberapa isu dan perbincangan yang perlu dijalankan,” katanya.
Mengulas mengenai persediaan Filipina sebagai Pengerusi ASEAN tahun hadapan, beliau berkata negaranya akan meneruskan momentum dan membina pencapaian yang telah dicapai Malaysia sepanjang tempoh kepengerusian ini.
“Terdapat banyak cabaran yang perlu dihadapi dan kami mengambil peranan penting. Menjadi Pengerusi ASEAN tahun hadapan adalah agenda penting Presiden Filipina, Ferdinand Marcos Jr. Kami mengucapkan tahniah kepada Malaysia atas kejayaan kepengerusian setakat ini,” ujarnya.
“Masih terlalu awal untuk bercakap tentang tema dan keutamaan kami. Kami ingin Malaysia selesaikan dahulu persidangan ini sebelum kami mengambil alih,” jelasnya.
Untuk rekod, kali terakhir Filipina menjadi Pengerusi ASEAN adalah pada tahun 2017.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/7-kakitangan-kkm-nyaris-maut-van-bertembung-lori-10-tan/,"7 kakitangan KKM nyaris maut, van bertembung lori 10 tan",NASIONAL,"24 May 2025, 01:46PM","TENOM: Tujuh kakitangan pergigian Kementerian Kesihatan Malaysia (KKM) nyaris maut apabila van dinaiki mereka terbabit kemalangan dengan sebuah lori 10 tan di Jalan Kampung Mamaitom, di sini, pagi tadi.
Dalam kejadian kira-kira jam 8.10 pagi itu, van berkenaan dipercayai dalam perjalanan untuk menjalankan program rawatan pergigian di kawasan pedalaman.
Ketua Balai Bomba dan Penyelamat (BBP) Tenom, Penolong Penguasa Bomba Mudi Pengira berkata, pihaknya menerima panggilan kecemasan pada jam 8.29 pagi sebelum lima anggota digerakkan ke lokasi kejadian.
“Sebaik tiba di lokasi kejadian, pasukan operasi mendapati kemalangan membabitkan sebuah van klinik pergigian bergerak KKM dan lori 10 tan dengan lapan mangsa terbabit.
“Seorang mangsa yang berada di dalam lori dikeluarkan pasukan bomba,” katanya memetik laporan Harian Metro.
Menurutnya, mangsa iaitu pemandu lori yang trauma kemudian diserahkan kepada ambulans untuk dibawa ke hospital bagi mendapatkan rawatan lanjut.
“Manakala mangsa lain termasuk pemandu lori tidak mengalami kecederaan. Operasi tamat sepenuhnya pada jam 9.19 pagi selepas pasukan memastikan tiada lagi bahaya di kawasan kejadian,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tular-video-monyet-disembur-cat-safm-gesa-tindakan-tegas/,"Tular video monyet disembur cat, SAFM gesa tindakan tegas",NASIONAL,"24 May 2025, 01:20PM","KUALA LUMPUR: Dua klip video tular di media sosial yang memaparkan tindakan seorang lelaki menyembur cat ke badan dan muka seekor monyet mencetuskan kecaman hebat dalam kalangan pencinta haiwan.
Berdasarkan dua klip masing-masing berdurasi dua minit dan 50 saat, haiwan itu dilihat meronta-ronta dalam sangkar besi ketika disembur dengan cat.
Video berkenaan dipercayai dirakam di sebuah kawasan perumahan sekitar Sungai Buloh.
Presiden Persatuan Haiwan Terbiar Malaysia (SAFM), R Kalaivanan, mengecam tindakan individu dalam video terbabit dan menggesa tindakan segera diambil terhadap pelaku.
“SAFM menggesa saksi kejadian ini segera tampil membuat laporan polis serta kepada Jabatan Perlindungan Hidupan Liar dan Taman Negara (PERHILITAN) supaya tindakan tegas dapat diambil tanpa kompromi.
“SAFM juga menuntut PERHILITAN mengambil tindakan segera dan menyeluruh dalam menyiasat kes ini,” katanya menerusi kenyataan, hari ini.
Kalaivanan berkata, SAFM turut berharap individu terbabit dibawa ke muka pengadilan sebagai amaran kepada orang ramai supaya tidak mendera haiwan.
Mengikut Seksyen 86 Akta Pemuliharaan Hidupan Liar 2010 (Akta 716), katanya, individu yang disabitkan kesalahan boleh dikenakan denda tidak kurang daripada RM5,000 dan tidak melebihi RM50,000 atau penjara sehingga setahun, atau kedua-duanya sekali.
“SAFM menegaskan tiada ruang untuk kezaliman terhadap hidupan liar dalam negara ini dan akan terus memantau perkembangan kes ini secara tegas,” katanya."
https://www.buletintv3.my/nasional/lelaki-cedera-tertusuk-besi-konkrit-hampir-dua-jam/,Lelaki cedera tertusuk besi konkrit hampir dua jam,NASIONAL,"24 May 2025, 12:51PM","KUALA KRAI: Seorang lelaki terpaksa menahan kesakitan hampir dua jam selepas paha kanannya tertusuk besi konkrit dalam kejadian di Kampung Sungai Peria, di sini, petang semalam.
Komander Operasi, Pegawai Bomba Kanan I (KUP), Awang Mamat, berkata pihaknya menerima panggilan kecemasan berkaitan khidmat khas menyelamat pada jam 4.15 petang.
Katanya, sepasukan sembilan anggota dari Balai Bomba dan Penyelamat (BBP) Kuala Krai segera digerakkan ke lokasi kejadian.
“Setibanya di lokasi, didapati seorang lelaki warga Thailand berusia 28 tahun tertusuk besi konkrit pada paha kanan ketika berada pada ketinggian kira-kira tiga meter.
“Tindakan awal yang diambil adalah menurunkan mangsa dan memotong besi berkenaan menggunakan peralatan khas,” katanya ketika dihubungi, hari ini.
Beliau berkata, mangsa kemudian diserahkan kepada pasukan Kementerian Kesihatan (KKM) untuk tindakan lanjut sebelum operasi tamat sepenuhnya pada jam 6.09 petang.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-aliran-trafik-lebuh-raya-utama-lancar/,Sidang Kemuncak ASEAN: Aliran trafik lebuh raya utama lancar,NASIONAL,"24 May 2025, 12:49PM","KUALA LUMPUR: Aliran trafik di lebuh raya utama sekitar Lembah Klang dilaporkan lancar meskipun beberapa laluan ditutup bagi memberi laluan kepada delegasi Sidang Kemuncak ASEAN ke-46, hari ini.
Bagaimanapun, PLUS Trafik melaporkan trafik menuju ke pusat bandar selepas keluar dari Plaza Tol Sungai Besi bergerak perlahan setakat jam 11.33 pagi ini.
Lembaga Lebuhraya Malaysia (LLM) menerusi aplikasi X pula melaporkan aliran trafik di Lebuhraya Baru Lembah Klang (NKVE) berada dalam keadaan lancar dan terkawal.
Selain itu, pemerhatian mendapati trafik di Lebuhraya Persekutuan dari Subang ke Kuala Lumpur turut lancar di kedua-dua arah.
Sementara itu, KL Traffic Update di aplikasi X turut melaporkan aliran trafik di Lebuhraya Sungai Besi-Ulu Kelang (SUKE) dan Lebuhraya KL–Putrajaya (MEX) juga lancar setakat pagi ini.
Untuk rekod, Sidang Kemuncak ASEAN ke-46 berlangsung selama enam hari di Pusat Konvensyen KLCC di sini, bermula semalam sehingga 28 Mei.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/polis-siasat-dakwaan-lain-kes-pempengaruh-hantar-kiriman-lucah/,Polis siasat dakwaan lain kes pempengaruh hantar kiriman lucah,NASIONAL,"24 May 2025, 12:16PM","KUALA LUMPUR: Polis akan menjalankan siasatan mengenai dakwaan pempengaruh yang dikenali sebagai CEO Batu membuat kiriman mesej berbaur lucah kepada individu lain.
Tangkap layar kiriman mesej antara suspek dan mangsa baharu itu didedahkan penyanyi dan pempengaruh, Caprice di laman sosial Instagram miliknya.
Ketua Penolong Pengarah Bahagian Seksual, Wanita dan Kanak-kanak (D11) Jabatan Siasatan Jenayah Bukit Aman Senior Asisten Komisioner Siti Kamsiah Hassan berkata, siasatan ketika ini tertumpu kepada kes dilaporkan.
“Suspek sedang ditahan reman sehingga 26 Mei ini bagi membantu siasatan mengikut Seksyen 15 Akta Kesalahan-Kesalahan Seksual Terhadap Kanak-kanak 2017.
“Setakat ini tiada laporan lain yang diterima,” katanya, memetik laporan Harian Metro.
Media semalam melaporkan, CEO Batu ditahan polis bagi membantu siasatan berhubung dakwaan menghantar beberapa mesej berbaur lucah kepada remaja bawah umur berusia 14 tahun.
Ketua Polis Daerah Gombak, Asisten Komisioner Noor Ariffin Mohamad Nasir dilaporkan berkata, lelaki berusia 22 tahun itu ditahan susulan laporan dibuat ibu mangsa.
Beliau dilaporkan berkata, siasatan awal mendapati suspek menghantar beberapa imej tidak senonoh serta mesej berunsur seksual kepada mangsa sejak awal Mei lalu."
https://www.buletintv3.my/nasional/ejen-ali-gardenia-ceriakan-komuniti-ppr-dengan-tayangan-istimewa/,Ejen Ali & Gardenia ceriakan komuniti PPR dengan tayangan istimewa,NASIONAL,"24 May 2025, 11:34AM","KUALA LUMPUR: Watak animasi kesayangan ramai, Ejen Ali, kini berganding bahu dengan jenama roti terkemuka, Gardenia Bakeries (KL) Sdn. Bhd dalam sebuah program tayangan awal eksklusif filem animasi Ejen Ali The Movie 2.
Inisiatif khas itu bertujuan memberi inspirasi dan menceriakan komuniti, khususnya penduduk di Projek Perumahan Rakyat (PPR).
Usaha berkenaan turut menyemai semangat kebersamaan, sejajar dengan komitmen Gardenia untuk terus membawa kebaikan dan kegembiraan kepada masyarakat, seiring dengan prinsip ‘Sentiasa Bersamamu’ yang menjadi tunjang kepada setiap inisiatifnya.
Seramai 400 penduduk PPR diraikan dalam sesi tayangan istimewa yang berlangsung di Melawati Mall, dengan pelbagai aktiviti menarik serta kehadiran maskot Ejen Ali dan Ejen Alicia yang mencuri perhatian terutamanya golongan kanak-kanak.
Acara turut dimeriahkan dengan pengagihan beg cenderamata eksklusif daripada Gardenia.
Sempena penajaan Ejen Ali The Movie 2, Gardenia turut melancarkan kempen Penebusan Antara Dimensi Bersama Ejen Ali yang berlangsung selama tiga bulan, bermula dari Mei hingga Julai hadapan di seluruh Semenanjung Malaysia.
Pengguna hanya perlu membeli produk Gardenia yang mengambil bahagian dengan nilai minimum untuk menebus barangan eksklusif edisi terhad seperti:
• RM6 – Stiker eksklusif Ejen Ali
• RM15 – Beg eko serbaguna
• RM25 – Beg kanvas
Penebusan boleh dibuat melalui laman web rasmi kempen di www.gardeniaxejenali.com.
Koleksi edisi terhad itu hanya ditawarkan sehingga akhir Julai 2025, menjadikannya satu peluang istimewa yang tidak wajar dilepaskan.
Sebagai sebahagian daripada kempen, Gardenia turut menghasilkan 6 episod mini siri khas menampilkan Datuk Azizulhasni Awang, yang juga duta jenama Gardenia.
Dalam siri itu, beliau memegang watak Marsyal Ejen G-Joe, mentor dari dimensi lain yang hadir untuk melatih Ejen Ali.
Watak Marsyal Ejen G-Joe bukan sahaja memberi tunjuk ajar, malah membekalkan Ejen Ali dengan pelbagai produk Gardenia sebagai sumber tenaga dan inspirasi, simbolik kepada peranan Gardenia sebagai pilihan utama dalam kehidupan seharian rakyat Malaysia.
Kolaborasi antara Gardenia Bakeries (KL) Sdn. Bhd., Ejen Ali dan Pepper Labs mencerminkan keupayaan jenama tempatan untuk menyumbang secara positif kepada masyarakat, sambil mengukuhkan hubungan dengan pengguna menerusi kempen yang kreatif dan bermakna.
#EjenAliTheMovie2 #GardeniaKL #KempenPenebusanEjenAli #PepperLabs #KomunitiPPR
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-isu-myanmar-antara-tumpuan-awal-mesyuarat-som/,Sidang Kemuncak ASEAN: Isu Myanmar antara tumpuan awal Mesyuarat SOM,NASIONAL,"24 May 2025, 11:28AM","Oleh: Amanda Lopez, Farah Nabilah Wazer & Zulfakhri Ariffin
KUALA LUMPUR: Mesyuarat Pegawai-Pegawai Kanan ASEAN (SOM) bermula hari ini dengan tumpuan awal terarah kepada pelaksanaan Konsensus Lima Perkara (5PC) dalam menangani krisis berpanjangan di Myanmar, menjelang Mesyuarat Menteri-Menteri Luar ASEAN esok.
Sesi itu menghimpunkan pegawai kanan dari negara anggota ASEAN, wakil SOM Timor-Leste dan pegawai Sekretariat ASEAN dalam membincangkan pelbagai agenda, isu serantau serta logistik bagi persiapan Sidang Kemuncak ASEAN ke-46.
Beberapa siri rundingan tidak rasmi turut dijadualkan berlangsung sebelah petang nanti, termasuk perbincangan penting mengenai hala tuju kolektif ASEAN terhadap Myanmar.
5PC yang dimeterai pada 2021, kembali diberi penekanan susulan ketidaktentuan politik dan kemanusiaan yang berlarutan di negara itu, dengan Malaysia kini memegang jawatan Pengerusi ASEAN 2025.
Selain itu, mesyuarat turut membuat persediaan bagi tiga sidang kemuncak utama: Sidang Kemuncak ASEAN ke-46, Sidang Kemuncak ASEAN–Majlis Kerjasama Teluk (GCC) ke-2 dan julung kalinya Sidang Kemuncak ASEAN–GCC–China.
Mesyuarat yang dijangka berlangsung selama tujuh jam itu juga membincangkan Deklarasi Kuala Lumpur 2045 yang bakal dilancarkan pada Selasa sebagai asas integrasi serantau merangkumi tiga tonggak utama – politik dan keselamatan, ekonomi serta sosio-budaya.
Dalam pada itu, Mesyuarat Pegawai-Pegawai Ekonomi Kanan Persediaan (Prep-SEOM) turut diadakan hari ini bagi memperhalusi keutamaan ekonomi serantau menjelang Mesyuarat Majlis Komuniti Ekonomi ASEAN ke-25.
Persidangan hari ini diakhiri dengan Majlis Makan Malam yang dihoskan Menteri Luar, Datuk Seri Mohamad Hasan, yang mengalu-alukan kehadiran menteri-menteri luar ASEAN, Timor-Leste, GCC dan China – menjadi perhimpunan rasmi pertama peringkat tinggi minggu ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kpdn-selangor-rampas-lebih-1-tan-lpg-bersubsidi/,KPDN Selangor rampas lebih 1 tan LPG bersubsidi,NASIONAL,"24 May 2025, 10:43AM","Oleh: Ridhwan Rusydi Azri Roslan
PUCHONG: Kementerian Perdagangan Dalam Negeri (KPDN) Selangor merampas lebih satu tan gas petroleum cecair (LPG) yang disyaki diseleweng dalam satu serbuan di sebuah premis di Puchong, pada 23 Mei lalu.
Ketua Pegawai Penguat Kuasa Negeri KPDN Selangor, Mohd Hanizam Kechek berkata, rampasan itu adalah hasil risikan selama sebulan sebelum serbuan dilakukan di bawah OPS GASAK 2025.
Katanya, hasil serbuan mendapati kegiatan memindah atau ‘decanting’ gas LPG dari tong bersubsidi 14 kilogram (kg) untuk kegunaan rumah ke dalam tong LPG berkapasiti 50kg untuk kegunaan industri.
“Hasil serbuan dan pemeriksaan ke atas premis tersebut menemui sebuah kenderaan lori bonded dengan dua lelaki bukan warganegara berusia lewat 40-an sedang menjalankan aktiviti ‘decanting’ di dalam ruangan lori bonded tersebut.
“Tangkapan telah dibuat ke atas kedua-dua mereka untuk rakaman percakapan bagi keperluan siasatan awal.
“Beberapa peralatan seperti hos penyambung dan tong ais yang berisi ais turut ditemui di dalam lori bonded berkenaan,” katanya menerusi satu kenyataan.
Beliau berkata, susulan penemuan peralatan tersebut, pihaknya mengesyaki aktiviti di premis berkenaan menjual LPG 50kg yang berisi LPG bersubsidi kepada pihak industri dengan harga lebih rendah berbanding harga sebenar di pasaran.
Menerusi serbuan itu, katanya, pihaknya turut menyita lebih 90 unit tong LPG pelbagai jenama berkapasiti 14kg dan 50kg dengan anggaran jumlah berat LPG melebihi 1,000kg.
“Nilai keseluruhan rampasan dianggarkan melebihi RM100,000 dan kesemua barangan sitaan disimpan di bawah kawalan pengurusan stor ekshibit KPDN Selangor sepanjang siasatan berjalan.
“Modus operandi mereka dipercayai menggunakan kenderaan jenis lori bonded untuk melakukan aktiviti decanting dengan tujuan mengelakkan dikesan pihak berkuasa kerana perlakuan dibuat di dalam badan lori bonded,” katanya.
Ujarnya, kertas siasatan sudah dibuka mengikut Akta Kawalan Bekalan (AKB) 1961 bagi mengenal pasti individu serta syarikat yang terlibat dalam aktiviti ini serta mengenal pasti rantaian pengedaran LPG terbabit.
Katanya lagi, siasatan dijalankan mengikut Seksyen 21 AKB 1961 kerana memiliki barang kawalan dengan menimbulkan syak yang munasabah akan melakukan kesalahan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/seludup-bahan-kimia-di-klia-24-individu-dirakam-keterangan-sprm/,Seludup bahan kimia di KLIA: 24 individu dirakam keterangan – SPRM,NASIONAL,"24 May 2025, 08:43AM","KUALA LUMPUR: Suruhanjaya Pencegahan Rasuah Malaysia (SPRM) merakam keterangan 24 individu berkait isu penyeludupan barang berbahaya melalui kargo di Lapangan Terbang Antarabangsa Kuala Lumpur (KLIA), yang disyaki mempunyai unsur rasuah.
Menurut Berita Harian yang memetik sumber, mereka yang dirakam percakapan terdiri daripada pekerja tiga syarikat serta pegawai dan kakitangan tiga agensi penguat kuasa yang beroperasi di KLIA.
“Siasatan dijalankan berikutan kegiatan membawa masuk barang berbahaya berkenaan yang tidak mengikut prosedur operasi standard (SOP), meletakkan kawasan KLIA terdedah kepada isu ancaman keselamatan.
“Berdasarkan siasatan awal, barangan berbahaya iaitu bahan kimia ini dibawa masuk dengan diikrarkan sebagai produk aksesori atau isi rumah,” kata sumber.
Sementara itu, Pengarah Kanan Bahagian Perisikan SPRM, Datuk Idris Zaharudin, berkata pihaknya kini sedang mengenal pasti kelemahan dalam aspek tata kelola yang membolehkan kemasukan barangan berkenaan.
Katanya, siasatan dibuat bagi mengenal pasti punca kelemahan tata kelola yang menyebabkan bahan kimia berkenaan mudah dibawa masuk tanpa mengikut peraturan sewajarnya.
“Satu kertas siasatan tata kelola turut dibuka oleh Bahagian Penyiasatan Tatakelola (BPT) bagi melihat aspek kelemahan tata kelola, pentadbiran pengurusan dan penguatkuasaan,” katanya.
Siasatan SPRM terhadap isu ini bermula awal tahun ini selepas menerima maklumat berhubung kegiatan penyeludupan bahan berbahaya ke negara ini melalui kargo di KLIA.
Bahan berkenaan yang terdiri daripada bahan kimia dikesan dibawa masuk tanpa mematuhi prosedur operasi standard (SOP), sekali gus mewujudkan risiko keselamatan serius di lapangan terbang utama negara itu.
Maklumat awal menunjukkan berlaku kelemahan dalam pengurusan serta kawalan penguatkuasaan di pintu masuk utama itu, yang membuka ruang kepada unsur rasuah dalam kalangan pihak bertanggungjawab memantau kemasukan barangan.
Kegiatan itu turut dikaitkan dengan sekurang-kurangnya dua insiden kebakaran pada 2024 yang dipercayai berpunca daripada bahan kimia, sekali gus mencetuskan kebimbangan awam mengenai tahap keselamatan operasi kargo di KLIA.
Siasatan kes ini dijalankan mengikut Seksyen 16 Akta SPRM 2009."
https://www.buletintv3.my/nasional/15-pemandu-kenderaan-berat-dapat-notis/,15 pemandu kenderaan berat dapat notis,NASIONAL,"23 May 2025, 06:02PM","SHAH ALAM: Sebanyak 23 notis membabitkan 15 pemandu kenderaan berat dikeluarkan Jabatan Pengangkutan Jalan (JPJ) di beberapa lokasi sekitar Selangor hari ini.
Pengarah JPJ Selangor, Azrin Borhan berkata, 45 kenderaan berat diperiksa menerusi menerusi Ops Khas Lebih Muatan.
Menurutnya, pihak JPJ memandang serius isu kenderaan berat yang membawa muatan berlebihan.
“Operasi dijalankan di sekitar Lebuhraya Persekutuan, Lebuhraya Baru Lembah Klang (NKVE), Lebuhraya Utara-Selatan Hubungan Tengah (ELITE) dan di sekitar Pelabuhan Klang bermula 1 pagi hingga 9 pagi tadi.
“Seramai 15 pemandu diarahkan hadir ke pusat timbang JPJ namun hanya 10 daripada mereka yang hadir manakala lima pemandu lagi dikenakan saman tidak hadir timbang,” katanya menurut laporan Harian Metro.
Menurutnya, daripada 10 pemandu yang hadir ke pusat timbang, tiga dikenakan notis mahkamah manakala tujuh individu dikenakan kompaun atas pelbagai kesalahan.
Beliau turut memaklumkan, antara kesalahan dikesan termasuk muatan berlebihan, tiada lesen kompeten (CDL) dan lesen vokasional (GDL).
“JPJ Selangor sentiasa memberi perhatian dan menjalankan pemantauan secara berterusan ke atas semua aduan dan memastikan kenderaan sentiasa mematuhi peraturan dan undang-undang jalan raya yang telah ditetapkan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/penyeludupan-melalui-kargo-klia-24-individu-dirakam-percakapan/,Penyeludupan melalui kargo KLIA: 24 individu dirakam percakapan,NASIONAL,"23 May 2025, 06:17PM","KUALA LUMPUR: Suruhanjaya Pencegahan Rasuah Malaysia (SPRM) sudah merakam percakapan 24 individu susulan isu membawa masuk barang berbahaya menerusi kargo di Lapangan Terbang Antarbangsa Kuala Lumpur (KLIA) yang disyaki mempunyai unsur rasuah.

Menurut sumber, kesemua mereka yang dipanggil membabitkan pekerja daripada tiga syarikat selain pegawai serta kakitangan daripada tiga agensi penguatkuasaan di KLIA.

“Siasatan dijalankan berikutan kegiatan membawa masuk barang berbahaya berkenaan yang tidak mengikut prosedur operasi standard (SOP), meletakkan kawasan KLIA terdedah kepada isu ancaman keselamatan.

“Berdasarkan siasatan awal, barangan berbahaya iaitu bahan kimia ini dibawa masuk dengan diikrarkan sebagai produk aksesori atau isi rumah,” katanya.

Sementara itu, Pengarah Kanan Bahagian Perisikan SPRM, Datuk Idris Zaharudin ketika dihubungi berkata, SPRM kini sedang mengenal pasti isu kelemahan tatakelola yang menyebabkan barangan berbahaya berkenaan mudah dibawa masuk.

Katanya, satu kertas siasatan tatakelola turut dibuka oleh Bahagian Penyiasatan Tatakelola (BPT) bagi melihat aspek kelemahan tata kelola, pentadbiran pengurusan dan penguatkuasaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kerajaan-dicadang-gubal-akta-tvet-selaras-peranan-pelbagai-kementerian/,"Kerajaan dicadang gubal Akta TVET, selaras peranan pelbagai kementerian",NASIONAL,"23 May 2025, 06:26PM","Oleh: Syafiqah Damanhuri
PUTRAJAYA: Kerajaan dicadangkan untuk mewujudkan satu Akta Pendidikan dan Latihan Teknikal dan Vokasional (TVET) sebagai langkah strategik memperkasa bidang pendidikan tersebut demi keperluan masa hadapan negara.
Timbalan Perdana Menteri, Datuk Seri Ahmad Zahid Hamidi berkata, cadangan itu bertujuan menyelaras dan menyatukan usaha semua kementerian yang terlibat dalam ekosistem TVET bagi memastikan pelaksanaan yang lebih berkesan dan bersepadu.
“Penggubalan Akta TVET yang dicadangkan merupakan ekosistem baharu yang disarankan Kongres.
“Ini dapat melihat bahawa ekosistemnya dapat dilaksanakan dengan koordinasi seluruh 12 kementerian yang terlibat dalam pendidikan itu,” ujarnya.
Beliau berkata demikian dalam sidang media selepas menyempurnakan Majlis Penutupan Sesi Pemukiman Setahun Selepas Kongres Ekonomi Bumiputera 2024.
Tambahnya, beliau selaku kerajaan juga perlu menaikkan taraf dan peranan Majlis TVET Negara sebagai sebuah suruhanjaya.
“Di samping itu, telah juga disarankan agar diwujudkan Suruhanjaya TVET yang merupakan bukan satu entiti atau agensi baharu yang memerlukan tenaga penjawat awam yang baharu atau peruntukan baharu.
“Tetapi mengambil alih dan mengkoordinasikan Majlis TVET Negara yang ada sekarang ini untuk berada dalam Suruhanjaya TVET,” katanya.
Ahmad Zahid yang juga Pengerusi Jawatankuasa TVET Negara berkata, pihaknya juga sentiasa memperjuangkan kadar gaji premium bagi lepasan TVET dengan menjalinkan kerjasama berterusan dengan pihak industri.
Ia bermula daripada RM3,500 bagi Sijil Kemahiran Malaysia (SKM) Tahap 3 dan RM5,000 untuk SKM Tahap 5.
“Kita memperjuangkan gaji premium untuk lepasan TVET. Kita tidak mewajibkan (gaji premium) tetapi kita lakukan libat urus dengan pihak industri.
“Dan kebanyakan pemain industri bukan hanya mempunyai perjanjian MOU tetapi kita juga mempunyai perjanjian MOA memorandum of agreement dengan syarikat-syarikat berkenaan untuk membayar bukan dengan gaji minimum tetapi dengan gaji premium terhadap lepasan TVET.
“Ia sesuai dengan permintaan mereka mahu. Mereka tidak perlu melatih pengetahuan asas lepas TVET sebab mereka mempunyai latar belakang yang sesuai dengan kehendak pasaran,” jelasnya lagi.
Beliau memaklumkan perkara itu ketika diminta mengulas mengenai laporan media lebih 65 peratus pemegang ijazah di negara ini memperoleh gaji bulanan di bawah RM3,000, sekali gus memperoleh pendapatan cukup-cukup makan, tanpa ruang untuk menyimpan, melabur, atau meningkatkan mobiliti sosial mereka.
Menurut kajian di bawah Malaysia Labor Market Insight Series, lebih 70 peratus siswazah di negara ini didapati terpaksa bekerja dalam sektor separa mahir dan tidak mahir.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pm-mahu-tindakan-tegas-terhadap-penyelewengan-rasuah/,"PM mahu tindakan tegas terhadap penyelewengan, rasuah",NASIONAL,"23 May 2025, 06:47PM","JOHOR BAHRU: Tindakan tegas perlu diambil terhadap mana-mana pihak yang terbabit dalam penyelewengan serta amalan rasuah kerana ia elemen yang merosakkan negara.
Perdana Menteri Datuk Seri Anwar Ibrahim berkata, pemimpin seharusnya tidak menggunakan kedudukan untuk mengaut kekayaan demi kepentingan peribadi atau keluarga.
“(Dulu) nak ambil tindakan tak berani, kalau ambil tindakan dikata berdendam, namun orang itu kumpul puluh-puluh bilion ringgit hidup selesa, nak jadi pemimpin boleh, tapi jangan kaut.
“Negara ini perlu diselamatkan. Mahu jadi pemimpin boleh tapi jangan jadi pemimpin yang kaut kekayaan untuk diri dan keluarga mereka. Negara ini perlu diselamatkan, ini tekad kita,” katanya.
Beliau berkata demikian ketika merasmikan Program MADANI Rakyat (PMR) dan Sambutan Hari Belia Negara di Pusat Beli-Belah Toppen, di sini, hari ini.
Dalam pada itu, Anwar yang juga Menteri Kewangan turut menyentuh konsep pembangunan sebenar dan ideal.
Katanya, pembangunan sebenar bukan sekadar membina bangunan pencakar langit atau mengejar pertumbuhan ekonomi, tetapi membangunkan insan yang berilmu, beradab dan berakhlak.
“Seringkali apabila disebut pembangunan, kita bayangkan pertumbuhan ekonomi, pembangunan bandar, pencakar langit, lebuh raya, dan pelbagai infrastruktur baharu. Namun, untuk apa semua itu?
“Tujuan sebenar pembangunan adalah untuk membangunkan manusia. Ya, manusia. Bukan sekadar tubuh fizikal, tetapi manusia yang berilmu, berakhlak, mempunyai nilai, dan berperasaan.
“Apa maknanya kita bina bangunan tinggi, jika dalamnya dihuni oleh manusia yang ganas, rakus, angkuh, dan menekan sesama sendiri? Apa makna negara maju jika rakyatnya hidup dalam kebencian,” katanya.
Anwar yang juga Ahli Parlimen Tambun turut menyeru golongan muda untuk memainkan peranan aktif dalam memberi contoh kepada masyarakat mengenai makna sebenar kemajuan.
“Saya mahu anak-anak muda beri contoh yang baik, ajar golongan tua yang mungkin kurang faham erti kemajuan.
“Tunjukkan bahawa kejayaan bukan diukur dengan bangunan tinggi, tetapi dengan nilai kemanusiaan,” katanya.
Beliau berkata, matlamat utama pembangunan negara adalah untuk membentuk masyarakat penyayang, beradab dan saling menghormati, sejajar dengan aspirasi Malaysia sebagai sebuah negara berbilang kaum dan agama.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/asean-gcc-dan-china-komited-hasilkan-dokumen-berkualiti/,"ASEAN, GCC dan China komited hasilkan dokumen berkualiti",NASIONAL,"23 May 2025, 06:59PM","Oleh: Zulfakhri Shamsul Ariffin, Farah Nabilah Wazer & Amanda Lopez
KUALA LUMPUR: Semua negara terlibat dalam persediaan Sidang Kemuncak ASEAN-GCC dan ASEAN-GCC-China menunjukkan semangat konstruktif dalam rundingan untuk menghasilkan dokumen bersama yang berkualiti dan mencerminkan aspirasi serta isu serantau.
Ketua Setiausaha Kementerian Luar Datuk Seri Amran Mohamed Zin berkata, aspirasi utama yang diketengahkan oleh ASEAN, GCC dan China adalah memastikan kedua-dua sidang kemuncak mengeluarkan dokumen hasil yang bermakna dan bernilai.
“Dalam perbincangan semasa kedua-dua mesyuarat peringkat pegawai kanan tadi untuk Asean GCC dan Asean-GCC-China, saya katakan aspirasi ataupun sasaran utama yang diketengahkan ialah supaya ada dokumen hasil dan kedepan kita perlu tengok aspek-aspek perincian, isu-ius yang akan dimuatkan dalam dokumen hasil tersebutlah.
“Ini memerlukan rundingan, tapi semangat yang ditonjolkan oleh semua pihak tadi dalam kalangan ASEAN, kalangan GCC dan juga China mempunyai semangat konstruktif untuk dapatkan hasil yang baik daripada kedua-dua sidang kemuncak tersebut,” katanya.
Beliau berkata demikian ketika ditemui media selepas menghadiri tiga mesyuarat utama peringkat pegawai kanan hari ini.
Menurut beliau, tiga mesyuarat tersebut merangkumi sesi penyelarasan pegawai kanan ASEAN pada sebelah pagi, diikuti dua lagi mesyuarat pada petang iaitu antara ASEAN-GCC serta ASEAN-GCC-China.
Katanya, fokus utama kesemua mesyuarat tertumpu kepada dua aspek penting, iaitu persediaan susunan acara atau order of proceedings serta perbincangan mengenai dokumen hasil daripada kedua-dua sidang kemuncak.
“Bagi sidang kemuncak ASEAN-GCC, kita mengikut perancangan dan gerak kerja yang kita sedang lakukan ialah sidang kemuncak ASEAN-GCC akan keluarkan 2 dokumen hasil dan sidang kemuncak ASEAN-GCC-China akan keluarkan satu dokumen hasil,” jelasnya.
Mesyuarat pegawai kanan hari ini adalah sebahagian daripada gerak kerja awal menjelang sidang kemuncak penuh yang akan melibatkan pemimpin tertinggi negara-negara terbabit.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pengusaha-bot-dan-pelancong-perlu-patuhi-sop-mencandat-sotong/,[VIDEO] Pengusaha bot dan pelancong perlu patuhi SOP mencandat sotong,NASIONAL,"23 May 2025, 08:37PM","Oleh: Mohd Ishak Abdillah Ngah
KUALA TERENGGANU: Musim mencandat sotong yang bermula April lalu hingga Ogos depan disambut meriah dengan penyertaan lebih 100,000 pelancong dari dalam dan luar negara.
Terdapat risiko yang tidak boleh dipandang remeh berkaitan soal keselamatan di laut ketika musim mencandat sotong, terutama melibatkan bot yang beroperasi tanpa pemantauan ketat sehingga boleh membahayakan nyawa pelancong.
Bagi mengelakkan kejadian yang tidak diingini, Kerajaan Negeri Terengganu bersama pelbagai agensi penguat kuasa tidak akan bertolak ansur dengan pengusaha bot yang gagal mematuhi peraturan keselamatan yang telah ditetapkan.
Aktiviti mencandat sotong boleh bertukar menjadi mimpi ngeri sekiranya aspek keselamatan diabaikan, antaranya apabila bot yang disewa oleh pelancong tidak dilengkapi dengan sistem pengesan kedudukan global (GPS).
Sekiranya bot rosak di tengah laut dan hanyut, kedudukannya sukar dikesan oleh pihak berkuasa semasa operasi mencari dan menyelamat dijalankan.
Selain itu, terdapat juga pengusaha bot yang tidak menyediakan jaket keselamatan, menyebabkan ada kes pelancong jatuh ke laut dan ditemukan lemas.
Tahun ini, perkara tersebut dijamin tidak akan berulang oleh Pengerusi Jawatankuasa Pelancongan, Kebudayaan, Alam Sekitar dan Perubahan Iklim Terengganu, Datuk Razali Idris.
“Memang pihak kita bagi amaran dalam sesi perbincangan, sesi libat urus dan penerangan kerajaan negeri. Setiap peserta sentiasa pakai jaket keselamatan, kalau tak pakai dari muka kuala lagi kita tahan bot. Semua wajib pakai dari naik bot sehingga naik ke pengkalan semula,” katanya.
Justeru, beliau mengingatkan pengusaha bot agar sentiasa mengutamakan tahap keselamatan ketika membawa kumpulan pemancing semasa musim mencandat sotong.
Bagi pelancong yang mengambil pakej secara persendirian dengan pengusaha bot tempatan, kedua-dua pihak turut dinasihatkan agar melaporkan pergerakan keluar masuk kepada pihak berkuasa.
Perkara itu disambut baik oleh pelancong, Puteri Idayu Shamsudin dan Anuar Mohd Diah.
“Untuk program mencandat sotong tahun ini, kita nampak ada banyak penambahbaikan dari segi pengurusan keselamatan. Pengurusan peserta dalam dan luar negara nampak lebih teratur dan meriah dari tahun-tahun sebelum ini,” kata Puteri Idayu.
“Demi menjaga keselamatan kita semua hingga ke akhir, dalam suasana kita bersuka ria, faktor keselamatan hendaklah sentiasa diambil kira agar semua perjalanan program berjalan lancar dan mengelakkan perkara tidak diingini berlaku,” ujar Anuar.
Pengusaha bot yang menawarkan pakej mencandat sotong di negeri ini juga perlu memiliki lesen sukan rekreasi yang dikeluarkan oleh Jabatan Laut dan Lembaga Sumber Air Terengganu.
Peraturan ini juga bertujuan meningkatkan keyakinan pelancong serta menambah nilai komersial terhadap aktiviti mencandat sotong di Terengganu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/azam-baki-punyai-keberanian-luar-biasa/,Azam Baki punyai keberanian luar biasa,NASIONAL,"23 May 2025, 11:03PM","KUALA LUMPUR: Perdana Menteri menyifatkan tiada calon yang berani dan layak bagi menggantikan tempat Ketua Pesuruhjaya Suruhanjaya Pencegahan Rasuah (SRPM), Tan Sri Azam Baki, buat masa ini.
Oleh demikian, Datuk Seri Anwar Ibrahim, berkata kerajaan memutuskan untuk menyambung semula kontrak bagi jawatan berkenaan kepada Azam.
Anwar berkata, sepanjang menerajui suruhanjaya itu, Azam dengan beraninya menggeledah kuasa besar termasuk orang kenamaan dan tauke yang menyalahgunakan kuasa mereka di negara ini.
“Melihat perkembangan SPRM sejak puluhan tahun lalu, ini kali pertama suruhanjaya berkenaan berani menggeledah tauke besar. Inilah kenyataannya, kalau nak suruh ganti, saya boleh bincang (dengan kepimpinan) dan esok juga kita akan ganti.
“Tapi saya tak yakin yang baharu itu berani menggeledah tauke, orang kaya, keluarga kenamaan termasuk , Tan Sri, Tun dan sebagainya.
“Bagi saya, berilah ruang sekejap kepada orang yang diamanahkan itu ambil pendekatan yang berani. Tak ada sebab untuk kita curigainya (Azam), sebab saya tidak pernah melihat (keberanian) itu sebelumnya,” katanya ketika ucapan Dasar Presiden KEADILAN sempena Kongres Nasional Parti Keadilan Rakyat (PKR) 2024/2025, malam tadi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/malaysia-akan-berkawan-dengan-semua-negara-kekal-persahabatan-dengan-amerika-syarikat/,"Malaysia akan berkawan dengan semua negara, kekal persahabatan dengan Amerika Syarikat",NASIONAL,"23 May 2025, 10:50PM","KUALA LUMPUR: Malaysia kekal menjadi negara yang bebas, berdaulat seterusnya akan bekerjasama dengan mana-mana negara luar demi kepentingan rakyat.
Perdana Menteri, Datuk Seri Anwar Ibrahim menegaskan perkara itu meskipun isu tarif membelenggu negara antarabangsa, namun Malaysia akan kekal bersahabat dengan Amerika Syarikat (AS) kerana negara itu adalah rakan dagang paling kukuh sekali gus memberikan pelaburan paling tinggi ke negara ini.
Bagaimanapun, Anwar berkata, negara akan tetap menangani masalah tarif terbabit dengan berunding bersama beberapa negara lain termasuk China, Korea dan Jepun bagi menyuarakan hasrat yang jelas mengenai isu berkenaan.
Anwar yang juga Presiden PKR berkata demikian ketika ucapan Dasar Presiden KEADILAN sempena Kongres Nasional Parti Keadilan Rakyat (PKR) 2024/2025, malam ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/penyelesaian-bersama-isu-petros-petronas-bukti-keadilan-kerajaan-madani/,Penyelesaian bersama isu PETROS-PETRONAS bukti keadilan Kerajaan MADANI,NASIONAL,"23 May 2025, 11:30PM","KUALA LUMPUR: Permuafakatan dicapai melalui deklarasi bersama Kerajaan Persekutuan dan Kerajaan Sarawak dalam menyelesaikan isu Petroliam Nasional Berhad (PETRONAS) dan Petroleum Sarawak Berhad (PETROS) menunjukkan Kerajaan MADANI sedia untuk melaksanakan pengagihan yang adil dan saksama kepada semua negeri.
Perdana Menteri, Datuk Seri Anwar Ibrahim, berkata walaupun ada pihak yang memberikan kritikan, namun ia tidak memberikan kesan langsung mengambil kira hasrat ingin dicapai kerajaan adalah memperkukuh kekuatan bersama termasuk dalam kalangan negeri dikuasai pembangkang.
“Saya tahu dalam keadaan ini ramai yang curiga seolah kita serahkan kuasa (dalam isu PETRONAS-PETROS), ada juga di pihak Sarawak kesal kerana tuntutan mereka tak dipenuhi sepenuhnya.
“Tapi di pihak kerajaan, inilah yang kita (ingin capai), melalui perbincangan, muafakat dan mencari kejernihan. Ini termasuk melalui perjanjian MA63, walaupun saya dikritik beberapa Ahli Parlimen pembangkang, tentunya (mereka) tak memahami sejarah dan kenyataan, mengapa peruntukan di Sabah dan Sarawak ditambah.
“Ini melihat kepada keperluan semasa (di Sabah dan Sarawak). Selain dari Kuching dan Kota Kinabalu, ada daerah di sana yang masih ketinggalan 10 atau 20 tahun berbanding di Semenanjung, jadi kerana itu kita harus berani merangkul kekuatan bersama (dalam menyelesaikannya),” katanya ketika menyampaikan ucapan dasar sekali gus merasmikan Kongres Nasional PKR 2024/2025 di Pusat Konvensyen Antarabangsa Persada Johor, malam ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/asean-perlu-pertimbang-penyertaan-timor-leste-dalam-konteks-geopolitik-serantau-penganalisis/,ASEAN perlu pertimbang penyertaan Timor Leste dalam konteks geopolitik serantau-Penganalisis,NASIONAL,"23 May 2025, 05:39PM","Oleh: Farah Nabilah Wazer
KUALA LUMPUR: Status keanggotaan Timor Leste dalam ASEAN menjadi fokus utama dalam Sidang Kemuncak ASEAN ke-46, dengan penganalisis menekankan kepentingan menilai permohonan negara itu bukan sekadar dari sudut dalaman, tetapi juga dalam kerangka geopolitik global yang semakin rumit dan mencabar.
Menurut Penganalisis Ekonomi, Professor Madya Ahmed Razman Abdul Latiff, ASEAN perlu melihat permohonan Timor Leste dari perspektif yang lebih luas, terutamanya dalam situasi geopolitik dunia yang kini beralih daripada kuasa unipolar yang didominasi Amerika Syarikat.
“Sudah tentu kita tahu Timor Leste sudah lama memohon untuk menyertai ASEAN dan pada sidang kali ini kita juga mahu melihat apakah yang menjadi faktor utama yang membolehkan Timor Leste menyertai ASEAN ataupun masih kekal sebagai pemerhati,” katanya.
Beliau menegaskan, ASEAN sebagai sebuah komuniti serantau besar perlu mengambil kira perkembangan global, termasuk pelaburan besar oleh China di Timor Leste.
Ini kerana wujud kebimbangan negara itu mungkin dijadikan platform untuk kepentingan politik kuasa besar yang tidak selari dengan prinsip berkecuali ASEAN.
“Kita tidak mahu Timor Leste dipengaruhi oleh pihak lain yang berkepentingan,” jelasnya.
Tambah Razman, penyertaan Timor Leste ke dalam ASEAN bukan sahaja berpotensi membantu pembangunan ekonomi negara tersebut, malah mampu mengukuhkan kerjasama serantau dalam kalangan lebih 680 juta penduduk ASEAN, iaitu antara blok ekonomi terbesar dunia.
“Dalam keadaan geopolitik tidak stabil kini, lebih baik mempunyai lebih ramai rakan anggota yang selari dengan prinsip ASEAN.
“Kita harus melihat dari sudut geopolitik itu sendiri, kita tidak mahu ada mana-mana negara menjadi proksi kepada kuasa-kuasa besar ini,” katanya.
Menurutnya, kepentingan bersama dan kestabilan rantau harus diutamakan, sejajar dengan komitmen ASEAN yang berpegang pada prinsip tidak campur tangan dan berkecuali daripada pengaruh kuasa-kuasa besar.
Timor-Leste mengemukakan permohonan pertama menjadi negara anggota ASEAN pada 2011."
https://www.buletintv3.my/nasional/2-maut-mpv-terbabas-langgar-pembahagi-konkrit/,"2 maut, MPV terbabas langgar pembahagi konkrit",NASIONAL,"24 May 2025, 08:13AM","TANJONG KARANG: Dua lelaki termasuk warga emas maut dalam nahas di Kilometer 65.5 Jalan Klang-Teluk Intan, dekat Jalan Bernam, Batu 10, di sini pagi semalam.
Kenderaan yang mereka naiki dipercayai terbabas dan melanggar pembahagi jalan konkrit.
Ketua Polis Daerah Kuala Selangor, Superintendan Azaharudin Tajudin berkata, pihaknya menerima maklumat berhubung kejadian pada jam 9.37 pagi.
Beliau berkata, siasatan awal polis mendapati kenderaan pelbagai guna (MPV) itu dalam perjalanan dari Teluk Intan, Perak ke Kuala Lumpur.
“Ahli keluarga memaklumkan kedua-dua mangsa pergi memancing malam kelmarin dan nahas berlaku ketika mereka dalam perjalanan pulang ke rumah.
“Pemandu berusia 53 tahun itu gagal mengawal kenderaan dan terbabas ke sebelah kiri jalan sebelum melanggar pembahagi konkrit. MPV itu kemudian melambung dan memasuki parit,” katanya ketika dihubungi, hari ini.
Azaharudin berkata, akibat kemalangan itu pemandu dan penumpang berusia 69 tahun tercampak keluar dan disahkan meninggal dunia di tempat kejadian.
Menurutnya, siasatan lanjut masih diteruskan mengikut Seksyen 41 (1) Akta Pengangkutan Jalan (APJ) 1987.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kemalangan-5-kenderaan-tldm-tubuh-lembaga-siasatan-kenalpasti-punca-kejadian/,Kemalangan 5 kenderaan: TLDM tubuh lembaga siasatan kenalpasti punca kejadian,NASIONAL,"23 May 2025, 05:37PM","Oleh: Selwam Arjunan
LANGKAWI: Tentera Laut Diraja Malaysia (TLDM) mengesahkan sebuah trak 3 tan miliknya terlibat dalam kemalangan membabitkan lima buah kenderaan di sini, petang tadi.
Kemalangan berlaku dalam perjalanan pulang selepas solat Jumaat.
“Kenderaan yang membawa petugas Demonstrasi Segmen Maritim LIMA ’25 telah hilang kawalan dan terbabas semasa dalam perjalanan balik setelah selesai mengerjakan Solat Jumaat dari Masjid Al Ehsan Temonyong menuju ke Resorts World Langkawi.
“Tiada kemalangan jiwa yang dialami dan kesemua 25 petugas yang terlibat dibawa ke bilik perubatan Segmen Maritim untuk merima rawatan awal.
“Manakala, dua petugas dibawa ke Hospital Sultanah Maliha untuk menerima rawatan lanjut akibat kecederaan di kaki.
“TLDM akan menubuhkan lembaga siasatan bagi mengenal pasti punca sebenar kejadian.
“Orang awam dinasihatkan agar tidak membuat sebarang spekulasi yang boleh mengganggu siasatan,” katanya dalam kenyataan, hari ini.
Terdahulu, Jabatan Bomba dan Penyelamat Kedah memaklumkan, kejadian berlaku berhampiran simpang tiga Jalan Teluk Baru dan Pantai Cenang kira-kira jam tiga petang.
Nahas melibatkan sebuah lori TLDM, sebuah kereta Toyota Avanza, dua buah kereta Perodua Axia dan sebuah kereta Perodua Viva.
Dilaporkan 30 mangsa terlibat, enam daripada mereka dilaporkan cedera termasuk seorang wanita.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/enam-cedera-trak-tldm-terbabit-kemalangan-lima-kenderaan/,"Enam cedera, trak TLDM terbabit kemalangan lima kenderaan",NASIONAL,"23 May 2025, 05:21PM","Oleh: Selwam Arjunan
LANGKAWI: Enam orang dilaporkan cedera dalam kemalangan membabitkan lima kenderaan termasuk sebuah trak Tentera Laut Diraja Malaysia (TLDM) di Jalan Teluk Baru, petang tadi.
Difahamkan, trak TLDM berkenaan membawa 28 anggota pasukan keselamatan yang bertugas di Pameran Aeroangkasa dan Maritim Antarabangsa, Lima 2025.
Menurut Jurucakap Jabatan Bomba dan Penyelamat Kedah, kejadian berlaku berhampiran simpang tiga Jalan Teluk Baru dan Pantai Cenang.
Pihaknya menerima panggilan kecemasan pada jam 3 petang sebelum jentera dan pasukannya tiba kira-kira 5 minit kemudian.
“Pemeriksaan di lokasi didapati kemalangan jalanraya melibatkan lima buah kenderaan, iaitu sebuah lori TLDM, sebuah kereta Toyota Avanza, dua buah kereta Perodua Axia dan sebuah kereta Perodua Viva.
“Terdapat 30 orang mangsa terlibat, enam daripada mereka dilaporkan cedera termasuk seorang wanita.
“Tiga daripada yang cedera dimasukkan ke hospital, masing-masing di Zon Merah, Kuning dan Hijau.
“Mangsa di Zon Merah telah mengalami kecederaan di bahagian tengkuk,” katanya dalam satu kenyataan hari ini.
Operasi tamat pada jam 3.31 petang.
LAPORAN LANJUT MENYUSUL
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/78-peratus-bekalan-air-di-johor-bahru-dan-iskandar-puteri-beransur-pulih/,78 peratus bekalan air di Johor Bahru dan Iskandar Puteri beransur pulih,NASIONAL,"23 May 2025, 05:16PM","JOHOR BAHRU: Gangguan bekalan air di beberapa kawasan di sekitar Johor Bahru dan Iskandar Puteri sejak selasa lalu, mulai pulih secara berperingkat.
Ketua Pegawai Operasi Ranhill SAJ, Khairul Effendy Tusam bagaimanapun berkata, terdapat beberapa kawasan lagi yang masih berdepan gangguan ekoran faktor jarak dari loji serta jajaran sistem paip yang kompleks.
Setakat petang tadi, 78 peratus daripada 150,000 akaun telah kembali pulih manakala bakinya akan pulih secara berperingkat.
Pihaknya dalam pada itu turut berkata, penyediaan beberapa bekalan air alternatif di kawasan kritikal masih terus disalurkan.
“Kita telah mengedarkan lebih 12,000 karton air mineral ke kawasan tumpuan seperti rumah-rumah ibadat dan pangsapuri sejak semalam,” katanya dalam satu kenyataan hari ini.
Gangguan bekalan air tidak berjadual telah menjejaskan lebih 150,000 akaun pengguna di sekitar Johor Bahru dan Iskandar Puteri.
Jsuteru Ranhill SAJ telah mengaktifkan pelan kontingensi dengan menyalurkan bantuan bekalan air menerusi penghantaran 42 buah lori tangki air ke kawasan yang terjejas bagi keperluan pengguna.
Sebanyak 61 tangki statik dan mudah alih turut diletakkan di beberapa lokasi strategik bagi kemudahan pengguna mendapatkan bekalan air.
Gangguan bekalan itu berpunca dari kerosakan pam utama yang memproses air bersih untuk disalurkan ke Loji Rawatan Air (LRA) Sungai Johor di Kota Tinggi.
Susulan insiden itu, Ranhill SAJ terpaksa menghentikan penyaluran 318 juta liter air sehari (MLD) kepada pengguna sejak Selasa.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/surau-al-falah-ppr-hiliran-ampang-dapat-kelulusan-adakan-solat-jumaat/,Surau Al Falah PPR Hiliran Ampang dapat kelulusan adakan solat Jumaat,NASIONAL,"23 May 2025, 05:00PM","KUALA LUMPUR: Jabatan Agama Islam Wilayah Persekutuan (JAWI) memberi kelulusan kepada surau Al Falah di Projek Perumahan Rakyat (PPR) Hiliran Ampang sebagai surau Jumaat, bermula bulan ini.
Kelulusan tetap itu memudahkan penduduk Islam dari 940 unit PPR berkenaan, merangkumi Blok A, B dan C yang sebelumnya menunaikan solat Jumaat di masjid berhampiran yang kini terlalu sesak.
Sebelum ini, surau itu mendapat kelulusan sementara untuk mengadakan solat Jumaat semasa pandemik COVID-19, namun pihak pentadbiran terus berusaha mendapatkan kelulusan tetap yang akhirnya diperoleh beberapa minggu lalu.
Surau di kawasan PPR berkenaan dibuka di lokasi sedia ada pada 2016.
Perasmian Surau Jumaat Al Falah PPR Hiliran Ampang disempurnakan oleh Ahli Parlimen Titiwangsa yang juga Menteri Perladangan dan Komoditi, Datuk Seri Johari Abdul Ghani, hari ini.
“Masjid yang ada sudah terlalu sesak. Bila saya dapat tahu permohonan diluluskan, saya sangat gembira. Kini, kita juga boleh mengadakan acara komuniti di sini,” kata Johari.
Beliau turut mengingatkan penduduk agar memastikan surau ditadbir dengan adil dan telus serta membabitkan golongan belia dalam aktiviti bersama komuniti, selain tidak menjadikan pusat ibadat untuk menyebarkan ideologi politik.
Katanya, rumah ibadat adalah tempat untuk mengeratkan hubungan sesama masyarakat.
“Jangan bawa perpecahan ke dalam surau ini. Jangan bawa ideologi politik ke sini. Ini (tempat ibadat) adalah untuk masyarakat,” katanya.
Timbalan Mufti Wilayah Persekutuan, Jamali Mohd Adnan turut hadir pada majlis perasmian surau itu yang mampu menampung sehingga 1,200 jemaah, disusuli dengan solat Jumaat.
Sementara itu, Pengerusi surau, Ahmad Fauzi Murad, berkata penduduk Islam di kawasan perumahan berkenaan, terutama warga emas kini mudah untuk menunaikan solat Jumaat tanpa perlu melintas jalan untuk ke Masjid Nurul Islam.
Fauzi berkata, semua itu tidak akan tercapai tanpa bantuan Johari dan beliau berterima terima kasih atas komitmen Ahli Parlimen Titiwangsa itu dalam merealisasikan impian umat Islam kawasan berkenaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dua-warga-asing-maut-kereta-terperosok-bawah-lori/,"Dua warga asing maut, kereta terperosok bawah lori",NASIONAL,"23 May 2025, 04:38PM","MELAKA: Dua rakan sekerja warga asing terbunuh selepas kereta dinaiki merempuh dan terperosok di bawah lori yang membuat pusingan U di Lebuh Alor Gajah–Melaka Tengah–Jasin (AMJ), berhampiran kilang ayam dekat Tiang Dua, di sini, hari ini.
Dalam kejadian kira-kira 5.30 pagi itu, pemandu warga Bangladesh, Abdulla Shaied, 47, dan wanita warga Vietnam, Nguyen Thanh Loan, 46, dilaporkan meninggal dunia di tempat kejadian akibat kecederaan parah.
Ketua Polis Daerah Melaka Tengah, Asisten Komisioner Christopher Patit berkata, kemalangan membabitkan kereta Toyota dinaiki dua warga asing itu dengan lori Nissan dipandu lelaki berusia 48 tahun.
Menurutnya, siasatan awal mendapati lori dari arah Jasin membuat pusingan U untuk masuk ke kilang sebelum dilanggar kereta dari arah Melaka yang gagal mengelak.
“Terdapat kesan brek sejauh 45 meter ditemui di lokasi kejadian dan akibat kemalangan kedua-dua mangsa tersepit di dalam kereta yang terperosok di bawah lori.
“Kedua-dua mangsa dipercayai rakan sekerja mengalami kecederaan parah di muka, badan serta kaki dan disahkan meninggal dunia di lokasi kejadian oleh petugas perubatan.
“Mayat dihantar ke Jabatan Perubatan Forensik Hospital Melaka untuk proses bedah,” katanya dalam kenyataan hari ini.
Christopher berkata, pemandu lori tidak mengalami sebarang kecederaan dan ujian awal air kencingnya didapati negatif dadah.
“Kita turut mengambil sampel darah bagi ujian alkohol dan siasatan lanjut sedang dijalankan mengikut Seksyen 41(1) Akta Pengangkutan Jalan 1987.
“Rakaman kamera litar tertutup (CCTV) di kilang berhampiran akan diperoleh untuk membantu siasatan dan kenderaan yang terbabit ditahan untuk pemeriksaan Puspakom,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/malaysia-kongsi-pengalaman-perkasa-wanita-luar-bandar-di-pentas-asean-china-undp/,Malaysia kongsi pengalaman perkasa wanita luar bandar di pentas ASEAN-China-UNDP,NASIONAL,"23 May 2025, 04:34PM","KUALA LUMPUR: Malaysia berkongsi pengalaman dalam memperkasa wanita luar bandar melalui Dasar Pembangunan Luar Bandar di Simposium ASEAN-China-Program Pembangunan Pertubuhan Bangsa-Bangsa Bersatu (UNDP) ke-7 mengenai Matlamat Pembangunan Mampan di Bali, Indonesia.
Penyertaan Malaysia dalam simposium berlangsung dua hari yang berakhir hari ini itu menunjukkan komitmen negara terhadap pembangunan luar bandar yang inklusif dan mampan, seiring peranan sebagai Pengerusi ASEAN 2025 dalam membentuk hala tuju pembangunan rantau ini.
Kementerian Kemajuan Desa dan Wilayah (KKDW) dalam kenyataan berkata Dasar Pembangunan Luar Bandar menekankan keterangkuman, keseimbangan wilayah dan kemampanan yang juga seiring dengan pelaksanaan Rancangan Malaysia serta Dasar Wanita Negara dan Pelan Tindakan Pembangunan Wanita.
Dalam simposium itu Ketua Setiausaha KKDW, Datuk Muhd Khair Razman Mohamed Annuar selaku Ketua ASEAN Senior Officials Meeting on Rural Development and Poverty Eradication (SOMRDPE) Malaysia dijemput sebagai ahli panel.
Simposium itu menghimpunkan wakil kerajaan, sektor swasta dan masyarakat sivil dari negara-negara ASEAN, China, UNDP, Timor-Leste dan komuniti tempatan untuk membincangkan pendekatan inklusif dalam mencapai Matlamat Pembangunan Mampan (SDGs).
Sementara itu Muhd Khair Rahman menegaskan pemerkasaan wanita luar bandar adalah tanggungjawab bersama pelbagai pihak antara kerajaan, masyarakat, sektor swasta serta kerjasama serantau yang bersifat holistik, demi memastikan tiada golongan yang tercicir dalam pembangunan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-2025-malaysia-tonjol-warisan-dan-budaya-tradisional-kepada-dunia/,Sidang Kemuncak ASEAN 2025: Malaysia tonjol warisan dan budaya tradisional kepada dunia,NASIONAL,"23 May 2025, 04:29PM","Oleh: Zulfakhri Shamsul Ariffin, Farah Nabilah Wazer & Amanda Lopez
KUALA LUMPUR: Malaysia mengambil peluang untuk mempamerkan kepelbagaian warisan dan budaya tempatan kepada delegasi antarabangsa sempena Sidang Kemuncak ASEAN Ke-46, Sidang Kemuncak ASEAN-GCC Ke-2 dan Sidang Kemuncak ASEAN-GCC-China yang berlangsung di Pusat Konvensyen Kuala Lumpur (KLCC) dari 23 hingga 27 Mei ini.
Bertemakan “The Heritech Malaysia”, sebanyak 36 reruai yang disertai oleh 25 pempamer mengetengahkan produk berteraskan budaya dan inovasi tempatan.
Daripada batik kontemporari, hasil kraftangan tangan, sehinggalah produk komuniti pemulihan, pelbagai hasil ditampilkan untuk pengunjung dan juga delegasi ASEAN.
Siti Najihah Hussein, salah seorang peserta reruai, berkata pihaknya membawa konsep moden dan kontemporari dalam menampilkan batik Malaysia.
“Barang-barang yang kita pamerkan dan tunjukkan lain daripada batik tradisional, ia lebih kepada konsep moden dan kontemporari.
“Barang-barang yang kita tunjukkan bukanlah seperti yang boleh kita nampak di kedai-kedai lain,” katanya kepada Buletin TV3.
Katanya, persidangan ASEAN kali ini merupakan peluang untuk para peserta menonjolkan batik tempatan ke mata dunia, termasuk dalam bentuk hadiah korporat yang sesuai untuk acara seperti ini.
Mohd Azrin Hadri, juga salah seorang peserta, menekankan peranan program ini dalam memperkenalkan produk kraf tempatan ke peringkat antarabangsa.
“Kami sangat bangga pada hari ini kerana bersama dalam program ASEAN ini untuk mempromosikan produk-produk kraf, yang mana kita tahu produk-produk kraf ini tidak banyak ditonjolkan.
“Jadi, di sini kita bersama-sama mempromosikan terutamanya produk batik, kraftangan, piuter dan sebagainya,” katanya.
Sementara itu, Ahmad Fathil Othman berkata hasil seninya memberi fokus kepada budaya Malaysia yang tulen, selain mempersembahkan budaya Malaysia melalui karya seni kepada seantero dunia.
“Selain daripada medium batik menggunakan lilin, apa yang kita lukis ini sebenarnya budaya Malaysia. Kita nak tunjukkan budaya Malaysia kita, identiti Malaysia kita.
“Contoh motif bunga raya, kan bunga kebangsaan, itu identiti Malaysia. Kita kena buat benda macam tu sebab itu melambangkan Malaysia kita, selain daripada memartabatkan batik di persada dunia,” ujarnya.
Dalam pada itu, Nor Farhana Othman dari Jabatan Penjara Malaysia berkongsi keterujaan mempamerkan produk batik yang dihasilkan oleh penghuni institusi pemulihan.
Katanya, produk-produk yang dipamerkan dan ditawarkan kepada pengunjung serta delegasi merupakan sesuatu yang unik kerana reka bentuk dan coraknya.
Jelas Farhana, setiap satu produk hanya dihasilkan satu unit sahaja oleh seorang penghuni, menjadikannya lebih eksklusif.
“Hari ini kita bawa batik khas, batik buatan tangan yang dihasilkan oleh seluruh penjara Malaysia.
“Kita ada Penjara Machang, Penjara Pengkalan Chepa, Penjara Wanita Kajang, Penjara Marang menghasilkan produk batik, dan batik yang kita hasilkan, satu orang satu reka bentuk sahaja.
“Lagi satu, kita bawa Tenun Pahang Diraja khas. Kita bawa di sini penampilan khas Tenun Pahang Diraja bersama songket-songket.”
Reruai jualan dan pameran ini dibuka kepada umum dari 23 hingga 25 Mei, bermula jam 9 pagi hingga 5 petang di Hall 2, Aras G, KLCC.
Manakala pada 26 dan 27 Mei, ia dikhususkan untuk delegasi ASEAN.
Program ini dianjurkan oleh Jawatankuasa Kecil Logistik (JKKL) Sesi Pemukiman dan Acara Sampingan, Sekretariat Induk Logistik ASEAN (SILA 2025), di bawah Kementerian Luar Negeri.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ejen-ali-the-movie-2-inisiatif-misi-banteras-spoiler-dilancarkan/,Ejen Ali The Movie 2: Inisiatif ‘Misi: Banteras Spoiler’ dilancarkan,DUNIA SENI,"23 May 2025, 04:25PM","Oleh: Nini Shahira Anuar
KUALA LUMPUR: Tayangan filem Ejen Ali The Movie 2 yang kini ditayangkan di pawagam seluruh negara menerima sambutan hangat daripada penonton.
Namun, di sebalik keterujaan tersebut, timbul isu kurang menyenangkan apabila segelintir pihak tidak bertanggungjawab dikesan berkongsi kandungan ‘spoiler’ dan rakaman video tanpa kebenaran di platform media sosial.
Tindakan tersebut menimbulkan rasa tidak puas hati dalam kalangan peminat serta berisiko merosakkan pengalaman menonton bagi penonton lain yang masih menantikan pendedahan penuh jalan cerita filem tersebut.
Sebagai langkah proaktif, pihak produksi Ejen Ali melancarkan inisiatif ‘Misi: Banteras Spoiler’ bagi mengajak orang ramai bersama-sama memelihara integriti penceritaan filem animasi tempatan itu.
Melalui kempen berkenaan, orang awam digalakkan untuk melaporkan sebarang kandungan spoiler atau rakaman haram yang tular di media sosial.
Inisiatif Misi: Banteras Spoiler itu turut menerima sambutan positif daripada warganet yang kebanyakannya meninggalkan komen sokongan dan penghargaan terhadap usaha tersebut.
“PERHATIAN EJEN! MISI: NO SPOILER! PERINGATAN KERAS kepada mereka yang telah menyaksikan tayangan awal Ejen Ali The Movie 2, TOLONG LA JANGAN BAGI SPOILER. Simpan jela spoiler korang tu, jangan la post online respect la mereka yang belum tengok lagi (macam saya).”.- Menurut salah satu komen yang ditinggalkan oleh warganet.
Jika anda terjumpa kandungan spoiler atau rakaman tanpa kebenaran berkaitan Ejen Ali The Movie 2, sila ikuti langkah mudah berikut:
1. Salin pautan (link) video atau hantaran yang mengandungi spoiler atau rakaman haram.
2. Hantar pautan tersebut melalui borang dalam talian di pautan berikut:
👉 https://forms.gle/bNQLMrtqWFX24tch9
Menurut pihak produksi, Setiap laporan yang diterima sangat bermakna dan membantu bagi mengambil tindakan menurunkan kandungan tidak sah secepat mungkin.
Ejen Ali The Movie 2 kini ditayangkan di lebih 161 pawagam di seluruh Malaysia dan Brunei, pihak produksi Ejen Ali berterima kasih atas sokongan semua peminat dan berharap agar penonton dapat menikmati filem ini dengan penuh keterujaan tanpa gangguan spoiler.
Satria, Bangkit – Filem Aksi Animasi Mempesona, Meledakkan Emosi!
Misi : Serbu Pawagam bermula, tempah tiket anda sekarang! Gunakan #ejenalithemovie2 #eatm2 #ejenali #letsplay #AniMY #sapotlokal #SaluteAnimatorTempatan untuk kongsikan pengalaman anda dan hangatkan lagi perbualan di media sosial!
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/15-bengkel-kereta-diserbu-13-ditahan/,"15 bengkel kereta diserbu, 13 ditahan",NASIONAL,"23 May 2025, 04:19PM","DUNGUN: Sebanyak 15 bengkel kereta di daerah ini dan Kemaman diserbu pihak berkuasa dalam operasi bersepadu, Ops Mega semalam, selepas dipercayai terbabit dalam kegiatan menyalahi undang-undang.
Ketua Polis Terengganu, Datuk Mohd Khairi Khairudin berkata, operasi disertai pasukan Cawangan D4 Jabatan Siasatan Jenayah (JSJ), Ibu Pejabat Polis Kontinjen Terengganu, IPD Kemaman dan IPD Dungun serta pasukan Jabatan Imigresen (JIM), Jabatan Alam Sekitar (JAS), Pihak Berkuasa Tempatan (PBT), Kementerian Kesihatan (KKM) dan Telekom Malaysia (TM) negeri.
“Serbuan dilakukan serentak berdasarkan maklumat risikan berkaitan aktiviti yang menyalahi undang-undang di semua premis berkenaan.
“Seramai 22 lelaki diperiksa membabitkan warga tempatan, Myanmar dan Bangladesh, dengan 13 daripadanya melakukan kesalahan di bawah Akta Kesalahan-Kesalahan Kecil 1995, Akta Peniaga Sekendhend 1946, dan Akta Imigresen 1959/63.
“Daripada 13 ini, lapan adalah warga tempatan, manakala tiga warga Myanmar dan dua Bangladesh,” katanya hari ini.
Mohd Khairi berkata, tiga notis saman dikeluarkan atas kesalahan tiada lesen perniagaan dan sampel minyak terpakai telah diambil oleh Pegawai Penguatkuasa Alam Sekitar untuk dihantar ke makmal bagi siasatan di bawah Seksyen 31 Akta Kualiti Alam Sekeliling 1974.
Menurutnya, pihaknya turut merampas barangan seperti keratan kabel, buku daftar jual beli, alat penimbang, besi buruk, gegelung dawai tembaga, grinder, dan enjin motosikal.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/asean-collaboration-strategy-akan-dimuktamadkan-penghujung-2025/,ASEAN Collaboration Strategy akan dimuktamadkan penghujung 2025,NASIONAL,"23 May 2025, 03:49PM","Oleh: Nurul Amalina Zainudin
KUALA LUMPUR: Dalam usaha mengukuhkan pertahanan dan daya tahan digital, ASEAN Collaboration Strategy 2026-2030 yang diterajui oleh Malaysia bakal dimuktamadkan pada penghujung tahun ini.
Strategi yang dibangunkan bersama 10 negara ASEAN itu akan dibincangkan menerusi seminar yang dijadual berlangsung pada Julai depan, bersempena penganjuran Cyber Defense and Security Exhibition and Conference (CYDES) 2025.
Ketua Pegawai Eksekutif Agensi Keselamatan Siber Negara (NACSA), Megat Zuhairy Megat Tajuddin berkata, pelan tindakan lima tahun itu berpaksikan tiga teras utama, iaitu perkongsian maklumat, pembangunan teknologi bersama dan pertumbuhan modal insan.
“Kerjasama bukan sahaja dalam bentuk perkongsian maklumat, tetapi juga dalam pembangunan teknologi, pembangunan bakat, dan juga berkongsi kepakaran dalam menangani isu-isu keselamatan siber, terutamanya isu yang semakin meningkat sekarang iaitu isu perisian tebusan (ransomware).
“Dan juga persediaan kita untuk beralih (migrate) kepada post-quantum crypto, yang merupakan satu agenda besar bukan sahaja di peringkat ASEAN tetapi juga di peringkat global,” katanya selepas Majlis Penutup Cyber Games 2025, hari ini.
Buat julung kalinya, Cyber Games 2025 dianjurkan oleh Council of Europe (CoE) dan NACSA, bersama International Police Organisation (INTERPOL) di Malaysia.
Seramai 120 peserta dari 40 negara, terdiri daripada penganalisis, penyiasat dan pakar forensik, bersaing selama empat hari dengan melibatkan diri dalam latihan kehidupan sebenar, menyelesaikan jenayah siber praktikal, bukti digital dan maklumat sumber terbuka (OSINT).
Perdana Menteri, Datuk Seri Anwar Ibrahim sebelum ini memaklumkan bahawa Jawatankuasa Keselamatan Siber Negara (JKSN) menyokong usaha NACSA untuk terus menerajui inisiatif pengukuhan keselamatan siber negara, terutamanya dalam melindungi Infrastruktur Maklumat Kritikal Negara (NCII).
Ini susulan statistik yang dikeluarkan NACSA sebelum ini, yang mendedahkan trend peningkatan serangan siber seperti Distributed Denial of Service (DDoS), pencerobohan, jangkitan perisian hasad, pengehosan perisian hasad dan Advanced Persistent Threat (APT) dari tahun 2016 hingga 2022.
Pada Mac tahun lalu, Dewan Rakyat telah meluluskan Rang Undang-Undang (RUU) Keselamatan Siber 2024, yang merupakan satu tindakan komprehensif serta keperluan perundangan bagi membendung peningkatan kes jenayah siber dan insiden keselamatan siber di negara ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mbsa-diminta-cari-punca-bunyi-seakan-letupan-di-shah-alam/,MBSA diminta cari punca bunyi seakan letupan di Shah Alam,NASIONAL,"23 May 2025, 03:13PM","SHAH ALAM: Kerajaan negeri memandang serius isu bunyi seakan letupan di sekitar Shah Alam yang masih menjadi tanda tanya dalam kalangan penduduk.
Exco Kerajaan Tempatan dan Pelancongan Selangor, Datuk Ng Suee Lim berkata, pihaknya maklum berhubung perkara itu menerusi media sosial dan akan mencari punca dari mana datangnya bunyi berkenaan.
“Saya akan minta Majlis Bandaraya Shah Alam (MBSA) cari punca dan mungkin kita boleh adakan kerjasama lebih rapat dengan polis untuk kenal pasti (punca) bunyi berkenaan, dari mana bunyi itu datang supaya rakyat tidak khuatir dan dalam kebimbangan.
“Bunyi ini mungkin boleh menjadi fobia atau kacau ganggu kepada rutin harian penduduk justeru kita akan cuba sedaya upaya untuk mengesannya.
“Setakat ini, ia (punca bunyi) masih samar-samar,” katanya pada sidang media selepas Mesyuarat Jawatankuasa Tetap KTK Selangor, di sini, hari ini.
Insiden itu berlaku sejak beberapa minggu lalu dan terus menjadi teka teki kepada penduduk.
Perkara itu turut dikongsi di Facebook Shah Alam Resident oleh beberapa individu yang dipercayai penduduk sekitar Shah Alam yang mendengar bunyi berkenaan.
Difahamkan, bunyi berkenaan didengar di sekitar pusat bandar Shah Alam serta beberapa lokasi lain termasuk Denai Alam, TTDI Jaya serta Setia Alam.
Sebelum ini, Ketua Polis Daerah Shah Alam, Asisten Komisioner Mohd Iqbal Ibrahim turut mengambil maklum berhubung perkara itu dan meminta orang ramai yang mempunyai maklumat untuk berhubung dengan balai polis berhampiran untuk tindakan lanjut.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bekas-jalan-balak-akan-didaftar-di-bawah-marris/,Bekas jalan balak akan didaftar di bawah MARRIS,NASIONAL,"23 May 2025, 02:35PM","Oleh: Kadir Edison
KUCHING: Kerajaan Sarawak kini mengambil langkah proaktif dalam memastikan kelangsungan penyelenggaraan jalan luar bandar dengan mendaftarkan bekas jalan balak di bawah Sistem Maklumat Rekod Jalan Raya Malaysia (MARRIS).
Usaha ini dilihat sebagai satu pendekatan jangka panjang untuk memperkukuh akses dan mobiliti di kawasan pedalaman.
Timbalan Menteri Infrastruktur dan Pembangunan Pelabuhan Sarawak, Datuk Aidel Lariwoo memaklumkan, sehingga kini sebanyak 312.8 kilometer (km) bekas jalan balak di kawasan Kapit telah didaftarkan di bawah kategori Jalan Kampung (JKPG).
Antara laluan yang dikenal pasti termasuklah jalan ke Skim Tunoh, Jalan Jiwa Murni ke Nanga Pelagus, serta laluan ke Long Busang, Long Unai, dan beberapa kawasan lain di daerah Bukit Mabong dan Belaga.
“Dengan cara mendaftarkan jalan-jalan bekas balak di bawah MARRIS, peruntukan kewangan boleh didapatkan untuk menyelenggara jalan-jalan ini sama ada didaftarkan di bawah Jalan Raya Negeri (JRN) atau Jalan Kampung (JKPG), mengikut kriteria dan spesifikasi masing-masing,” katanya.
Beliau berkata demikian ketika menjawab soalan daripada Ahli Dewan Undangan Negeri Baleh, Nicholas Kudi Jantai semasa persidangan Dewan Undangan Negeri Sarawak di Kuching.
Menurut beliau lagi, untuk laluan bekas balak yang masih belum didaftarkan, tanggungjawab penyelenggaraan kekal di bawah syarikat konsesi.
Setakat Februari 2025, sebanyak 13,687.9 km laluan berstatus lesen pembalakan dan ladang hutan dikenal pasti, termasuk lebih 1,172 km laluan aktif.
Jalan-jalan aktif itu melibatkan laluan strategik seperti dari Nanga Tulie ke Pelagus, Jalan Pila di Batang Rajang, serta laluan ke Long Kajang, Uma Seping dan Data Kakus.
Dalam pada itu, Kerajaan Sarawak turut merancang pengambilalihan 188 km lagi bekas jalan balak, termasuk jambatan kayu, untuk dijadikan laluan rasmi yang akan diselenggara secara berterusan.
Langkah ini dijangka dapat memperbaiki akses ke kawasan pedalaman serta menjamin keselamatan dan keselesaan penduduk luar bandar, khususnya di kawasan Kapit dan Belaga.
Inisiatif itu selaras dengan komitmen kerajaan negeri dalam memajukan prasarana luar bandar, di samping membuka peluang sosioekonomi yang lebih baik kepada komuniti pedalaman."
https://www.buletintv3.my/nasional/kilang-haram-kerajaan-selangor-bakal-ambil-tindakan-bermula-julai/,Kilang haram: Kerajaan Selangor bakal ambil tindakan bermula Julai,NASIONAL,"23 May 2025, 02:30PM","Oleh: Hamdi Fahmy
SHAH ALAM: Tindakan penguatkuasaan akan dilakasanakan terhadap 68 kilang haram yang beroperasi di atas tanah milik kerajaan di daerah Petaling dan Klang.
Menurut EXCO Kerajaan Tempatan dan Pelancongan Selangor, Datuk Ng Suee Lim, kilang berkenaan dikesan telah beroperasi lebih 20 tahun.
Ujarnya, tindakan penguatkuasan itu akan dilakukan bermula Julai ini selepas pengusaha didapati terus menceroboh tanah kerajaan termasuk rizab jalan meskipun sudah diarahkan berpindah sebelum ini.
Katanya, kilang tanpa kebenaran (KTK) tersebut termasuk pembuatan cermin rumah, perabot, kimpalan, bengkel dan stor jentera berat.
“Kerajaan juga tidak benarkan pemberian pemilikan dan sudah sampai masa tindakan penguatkuasaan dilakukan supaya mereka keluar dan pulihkan kawasan itu.
“Secara pecahan, dianggarkan 17 KTK di Klang manakala 51 keseluruhan untuk Shah Alam dan Petaling (daerah Petaling),” katanya.
Beliau berkata demikian pada sidang media selepas Mesyuarat Jawatankuasa Tetap KTK Selangor, di Shah Alam hari ini.
Menurutnya mereka telah menceroboh tanah-tanah kerajaan dan mendirikan kilang tanpa sebarang dokumen Lesen Pendudukan Sementara (LPS).
Dalam pada itu, beliau turut berkata, jumlah KTK di Selangor juga menunjukkan penurunan yang mana setakat ini, 4,170 KTK direkodkan berbanding lebih 6,000 sebelum ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pm-solat-jumaat-di-masjid-jamek-ar-raudhah/,PM solat Jumaat di Masjid Jamek Ar-Raudhah,NASIONAL,"23 May 2025, 02:25PM","Oleh: Zahir Senapiah
JOHOR BAHRU: Perdana Menteri, Datuk Seri Anwar Ibrahim menunaikan solat Jumaat bersama-sama kira-kira 600 jemaah di Masjid Jamek Ar-Rauhah, Kampung Dato’ Onn hari ini.
Kehadiran Perdana Menteri turut diiringi Menteri Besar Johor, Datuk Onn Hafiz Ghazi yang tiba sekitar jam 1.10 tengah hari.
Kedatangan Anwar ke masjid berkenaan merupakan kunjungan kali pertama beliau yabg turut disambut pihak pengurusan masjid.
Terdahulu, khutbah bertajuk Anak-anak Kita, Masa Depan Kita disampaikan Imam Ahmad Firdaus Ahmad Diah sebelum memimpin solat Jumaat.
Seusai solat Jumaat, Perdana Menteri sempat meluangkan masa beramah mesra bersama para jemaah sebelum berangkat merasmikan Program Madani Rakyat 2025 di Pusat Beli Belah Toppen Johor Bahru yang dijadual jam 3 petang.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pbakl-2025-sasar-1-9-juta-pengunjung/,PBAKL 2025 sasar 1.9 juta pengunjung,NASIONAL,"23 May 2025, 01:20PM","Oleh: Deerina Sheikh Faisal
KUALA LUMPUR: Pesta Buku Antarabangsa Kuala Lumpur (PBAKL) 2025 membuka tirai hari ini dengan sasaran 1.9 juta pengunjung.
Menurut Pengerusi Pengelola PBAKL, Mohd Khair Ngadiron, penganjuran tahun ini dibiayai sepenuhnya melalui tempahan reruai dan kerjasama pelbagai agensi.
“Kita buktikan industri buku tempatan mampu berdikari dan terus kukuh tanpa bergantung pada dana kerajaan,” katanya selepas Majlis Perasmian Pesta Buku Antarabangsa Kuala Lumpur di Pusat Dagangan Dunia (WTC), hari ini.
PBAKL 2025 menyaksikan penyertaan 1,172 reruai termasuk 28 pempamer antarabangsa dari 21 negara, seperti Iran, United Kingdom, serta beberapa negara Asia dan Timur Tengah.
Bagi menangani isu kesesakan, sistem tempahan laluan dalam talian diperkenalkan bagi melancarkan pergerakan pengunjung, menyerupai konsep pembelian tiket wayang.
Dengan yuran penyertaan serendah RM3,750 untuk 10 hari, PBAKL kekal sebagai platform mesra pempamer.
“Kami bukan sekadar menjual buku, tapi mahu membina masyarakat yang cintakan ilmu,” ujarnya.
PBAKL 2025 berlangsung dari 23 Mei hingga 1 Jun di WTC, Kuala Lumpur.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemandu-rentung-lori-bawa-kelapa-sawit-terbakar/,Pemandu rentung lori bawa kelapa sawit terbakar,NASIONAL,"23 May 2025, 01:08PM","BINTULU: Seorang lelaki maut selepas lori muatan 30 tan yang dipandunya terbakar sepenuhnya dalam kejadian kemalangan kendiri di Jalan Kidurong di sini, pagi tadi.
Mangsa dikenali sebagai Mugai Juming, 59, disahkan meninggal dunia di lokasi kejadian selepas dipercayai gagal keluar dari bahagian pemandu ketika api marak memusnahkan keseluruhan bahagian hadapan lori.
Menurut jurucakap Jabatan Bomba dan Penyelamat Malaysia (JBPM) Sarawak, pihaknya menerima panggilan kecemasan pada jam 9.55 pagi, sebelum Balai Bomba dan Penyelamat (BBP) Kidurong dengan kekuatan lapan anggota dan satu jentera Fire Rescue Tender (FRT) digerakkan ke lokasi.
“Pasukan bomba tiba di lokasi pada 10.02 pagi dan mendapati sebuah lori sawit terbakar 100 peratus di bahagian hadapan. Mangsa ditemui rentung di tempat duduk pemandu,” katanya dalam satu kenyataan media.
Tambah beliau, operasi pemadaman dilakukan menggunakan satu aliran salur bantu mula dari pili bomba berhampiran dan api berjaya dikawal sepenuhnya dalam tempoh singkat.
“Mangsa diserahkan kepada pihak polis untuk tindakan lanjut, dan operasi ditamatkan sepenuhnya pada 11.45 pagi selepas keadaan didapati selamat dan terkawal,” katanya lagi.
Siasatan lanjut masih dijalankan pihak berkuasa bagi mengenal pasti punca sebenar kemalangan terbabit, manakala mayat mangsa diserahkan kepada pihak polis untuk tindakkan lanjut.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dua-maut-jatuh-dalam-lubang-kapal-tongkang/,Dua maut jatuh dalam lubang kapal tongkang,NASIONAL,"23 May 2025, 12:59PM","SIBU: Dua lelaki ditemukan maut selepas dipercayai terjatuh ke dalam ruangan sempit berdiameter satu kaki dengan kedalaman 12 kaki di dalam sebuah kapal tongkang di kawasan berhadapan Toyota Centre, Lorong Lanang 61, di sini pagi tadi.
Mangsa, Ting Tung Hu, 48, dan Tang Sing Kok, 55, disahkan meninggal dunia di lokasi kejadian selepas usaha menyelamat dijalankan oleh pasukan Jabatan Bomba dan Penyelamat Malaysia (JBPM) Sibu Central.
Komander Operasi, PBK II (TBK I) Joanis Joseph berkata, pihaknya menerima panggilan kecemasan pada jam 9.21 pagi, sebelum tiba di lokasi dua minit kemudian.
“Sebaik tiba, kami mendapati dua lelaki terperangkap di dalam lubang sempit di dalam kapal tongkang. Usaha menyelamat segera dijalankan menggunakan peralatan khas penyelamatan tali,” katanya dalam satu kenyataan.
Kedua-dua mangsa berjaya dibawa naik dan diserahkan kepada pihak Kementerian Kesihatan Malaysia (KKM) namun disahkan telah meninggal dunia di lokasi kejadian.
Operasi menyelamat membabitkan seramai 12 anggota dengan kekuatan satu jentera FRT, satu EMRS dan sebuah kenderaan Pajero, sambil turut dibantu oleh pihak polis dan KKM.
Siasatan lanjut sedang dijalankan bagi mengenal pasti punca sebenar kejadian.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ibu-meninggal-dapat-panggilan-rumah-terbakar/,"Ibu meninggal, dapat panggilan rumah terbakar",NASIONAL,"23 May 2025, 11:53AM","MACHANG: “Saya mendapat panggilan telefon daripada orang kampung selepas azan Maghrib, memaklumkan rumah terbakar ketika menguruskan jenazah ibu,” kata Mohamad Zakaria, 49.
Mohamad yang bekerja sebagai pegawai operasi syarikat keselamatan berkata, pada ketika itu, mereka sekeluarga berada di rumah arwah ibunya, Zaharah Talib, 80-an di Kampung Bukit Merbau, yang meninggal dunia di Hospital Tengku Anis, Pasir Puteh pada jam 2.30 petang akibat penyakit kencing manis, angin ahmar dan sakit tua.
“Selepas dimaklumkan arwah ibu meninggal dunia, saya pulang ke rumah untuk menjemput isteri (Miss Sareenah, 43), serta sembilan anak berusia antara dua hingga 26 tahun ke rumah arwah ibu untuk menguruskan jenazahnya.
“Walau bagaimanapun, pada jam 7.30 malam, saya menerima panggilan telefon yang memaklumkan rumah terbakar dan kami sekeluarga bergegas pulang ke rumah yang terletak di Batu 23, Labok iaitu kira-kira 45 kilometer (km) dari rumah arwah ibu,” katanya ketika ditemui di lokasi kebakaran di Batu 23, di sini, hari ini.
Katanya, dalam kekalutan itu juga, anak keduanya, Nor Ayuni Amira, 24, terseliuh kaki kanan disebabkan terjatuh tangga selepas terkejut apabila mendapat tahu rumah sewa mereka terbakar.
“Sebaik tiba di rumah yang sedang terbakar, dalam keadaan panik saya meluru masuk ke dalam pekarangan rumah kerana memikirkan anak-anak berada di dalam sedangkan mereka bersama saya.
“Namun saya ditenangkan oleh anggota bomba dan mereka memaklumkan tidak ada sesiapa di dalam rumah,” katanya.
Mohamad berkata, dia terkilan kerana tidak dapat menguruskan jenazah ibunya buat kali terakhir disebabkan musibah yang berlaku, namun reda dan bersyukur arwah selamat dikebumikan di Tanah Perkuburan Islam Bukit Merbau selepas Isyak malam tadi.
“Saya bagaikan jatuh ditimpa tangga, kesedihan kehilangan ibu tercinta masih belum hilang, kini kami sekeluarga hilang tempat untuk berteduh dan buat sementara waktu akan menumpang di rumah saudara.
“Tiga tahun lalu, saya kehilangan anak ketiga akibat kemalangan jalan raya dengan sebuah lori di simpang empat Kuari Bukit Buloh di Jalan Kota Bharu-Kuala Krai dekat Pulai Chondong,” ujarnya.
Katanya, dianggarkan kerugian dialami kira-kira RM70,000 termasuk wang hasil perniagaan anaknya berjumlah RM2,000 hangus.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/belon-tersangkut-sambutan-hari-lahir-anak-bertukar-tragedi/,"Belon tersangkut, sambutan hari lahir anak bertukar tragedi",NASIONAL,"23 May 2025, 11:35AM","KULIM: Kegembiraan menyambut ulang tahun kelahiran anak bertukar menjadi detik cemas buat seorang ibu apabila anak lelakinya hampir kehilangan nyawa gara-gara sebiji belon yang belum ditiup tersangkut dalam saluran pernafasan hingga menyebabkan jantungnya terhenti seketika.
Insiden yang berlaku di sebuah kediaman di Kulim itu dikongsikan Nurul Huda Zulkhairi, menerusi hantaran di laman Facebook miliknya semalam.
Menurut Nurul Huda, sambutan hari lahir yang dirancang dengan penuh kegembiraan bertukar menjadi saat yang paling menakutkan dalam hidupnya apabila anaknya, Uwais Al-Fateh, tiba-tiba mengalami kesukaran bernafas sebelum tidak sedarkan diri.
“Pada mulanya, saya dan suami sibuk melayani tetamu, manakala Uwais bermain-main dengan kawan baiknya.
“Tidak lama kemudian, dia duduk di meja saya sambil minum air, kemudian berlalu pergi sambung bermain lari-lari dalam rumah,” katanya.
Nurul Huda berkata, keadaan mula mencemaskan apabila adik iparnya menyedari sesuatu yang tidak kena pada Uwais.
“Adik ipar (Zahidah) saya beritahu, ‘Uwais macam semput’. Suami saya pun terus ambil alat sedut memandangkan Uwais pernah ada asma.
“Tapi tiba-tiba, adik ipar seorang lagi (Nabil) berlari bawa anak saya kepada suami dalam keadaan badan yang sudah kebiruan. Ketika itu, jantungnya sudah berhenti,” katanya.
Menurut Nurul Huda, suaminya bersama seorang kenalan cuba memberikan bantuan kecemasan kerana menyangka Uwais tersedak makanan.
Katanya, beberapa teknik pertolongan cemas (CPR) dilakukan, namun masih gagal dan mereka bergegas membawa Uwais ke hospital.
Nurul Huda berkata, peluang untuk anaknya bernyawa kembali dianggarkan 50-50 memandangkan tiada lagi denyutan jantung ketika dalam perjalanan ke hospital.
“Setibanya di hospital, doktor sedang bersedia untuk intubasi. Ketika itu, mereka ternampak ada belon di dalam saluran pernafasan Uwais.
“Doktor segera mengeluarkan belon tersebut dan terus lakukan CPR. Alhamdulillah, nyawa anak saya Allah SWT pulangkan kembali!,” katanya penuh syukur.
Beliau turut merakamkan penghargaan kepada semua petugas yang terbabit dalam menyelamatkan nyawa anaknya.
“Terima kasih kepada pasukan Unit Kecemasan Hospital Kulim dan juga Unit Rawatan Rapi Pediatrik (PICU) Hospital Sultanah Bahiyah. Tindakan pantas mereka amat kami hargai,” katanya.
Menceritakan semula detik itu, Nurul Huda berkata insiden terbabit dipercayai berlaku ketika Uwais bergurau dengan rakannya sambil memasukkan belon ke dalam mulut ketika berlari, lalu tersedak dan tercekik.
Dalam hantaran terbaharunya, Nurul Huda memaklumkan bahawa keadaan Uwais kini stabil dari segi tekanan darah, denyutan nadi serta paras oksigen, namun anaknya masih dalam proses merehatkan otak.
“Uwais masih bergantung kepada alat bantuan pernafasan dan menerima dua beg darah. Terdapat juga kesan pendarahan pada paru-paru, kemungkinan akibat teknik CPR yang dilakukan,” katanya.
Kisah itu mendapat perhatian ramai di media sosial, dengan rata-rata netizen meluahkan rasa simpati dan mendoakan kesembuhan buat Uwais.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pm-pengerusikan-mesyuarat-khas-pembangunan-negeri-johor/,PM pengerusikan mesyuarat khas Pembangunan Negeri Johor,NASIONAL,"23 May 2025, 11:21AM","ISKANDAR PUTERI: Perdana Menteri, Datuk Seri Anwar Ibrahim mempengerusikan mesyuarat khas Pembangunan Negeri Johor yang diadakan di Bangunan Dato Jaafar Muhammad, Kota Iskandar, hari ini.
Ketibaan Anwar yang juga Menteri Kewangan jam 10.15 pagi disambut Menteri Besar Johor, Datuk Onn Hafiz Ghazi dan barisan Exco.
Turut hadir Ketua Setiausaha Negara, Tan Sri Shamsul Azri Abu Bakar dan Timbalan Ketua Setiausaha Kementerian Kewangan, Datuk Zamzuri Abdul Aziz.
Antara agenda yang dibincangkan adalah perkembangan pembangunan Zon Ekonomi Khas Johor-Singapura (JS-SEZ).
Anwar turut dijadual menunaikan solat Jumaat di Masjid Jamek Ar-Raudhah Kampung Dato’ Onn.
Perdana Menteri kemudian akan merasmikan Program Madani Rakyat 2025 di Pusat Beli Belah Toppen Johor Bahru pada jam 3 petang.
Pada sebelah malam, Anwar akan menyampaikan ucapan dasar presiden dan seterusnya merasmikan kongres Parti Keadilan Rakyat (PKR) di Pusat Konvensyen Antarabangsa Persada, jam 8 malam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kongres-ekonomi-bumiputera-bukan-sekadar-kertas-kerja-perlu-pelaksanaan-segera-ahmad-zahid/,"Kongres Ekonomi Bumiputera bukan sekadar kertas kerja, perlu pelaksanaan segera – Ahmad Zahid",NASIONAL,"23 May 2025, 10:51AM","Oleh: Syafiqah Damanhuri
PUTRAJAYA: Datuk Seri Ahmad Zahid Hamidi menggesa Sesi Pemukiman Kongres Ekonomi Bumiputera bukan dianjurkan sekadar kertas kerja, sebaliknya digerakkan untuk pelaksanaan.
Timbalan Perdana Menteri itu berkata, usaha berkenaan perlu berjalan sejajar dengan Pelan Transformasi Ekonomi Bumiputera 2035 (PuTERA35) sebagai peta jalan baharu bagi memperkukuh kedudukan Bumiputera dalam ekonomi negara.
“Jika ditanya pada saya untuk tempoh 10 tahun akan datang walaupun telah berlalu satu tahun. Kalau secara puratanya kita harus mencapai kurang-kurangnya 10 peratus setahun.
“Sekretariat memberitahu saya telah melalui dan dibentangkan, pencapaian berada di tahap 15.7 peratus.
“Namun itu tidak mencukupi. Walaupun kita sudah ada pelan, kita sudah ada struktur. Kini yang diperlukan pelaksanaan dan keberanian membuat keputusan,” katanya.
Beliau berkata demikian ketika berucap pada Sesi Pemukiman Setahun Selepas Kongres Ekonomi Bumiputera 2024 (KEB 24) di Pusat Konvensyen Antarabangsa Putrajaya (PICC), hari ini.
Ahmad Zahid yang juga Menteri Pembangunan Desa dan Wilayah menyarankan semua pihak berkaitan melakukan anjakan dengan serius dalam usaha menterjemahkan hasrat besar itu.
“Dalam sesi pemukiman ini, saya mahu kita melonjak dan melakukan anjakan tersebut.
“Saya mahukan dorongan yang padu, satu momentum nasional untuk mengubah misi ini menjadi gerakan yang sebenar,” ujarnya.
Jelasnya, perkara itu boleh dilaksanakan dengan pelaksanaan Komunikasi Strategik yang mesti dipacu segera.
Setiap pemacu di bawah PuTERA35 mesti mempunyai pelan komunikasi yang jelas, agresif dan konsisten.
“Rakyat berhak tahu, berapa usahawan Bumiputera telah dilahirkan tahun ini? Berapa yang telah naik daripada mikro kepada perusahaan sederhana? Berapa graduan TVET kini bergaji RM4,000 ke atas?
“Data tanpa naratif tidak hidup. Naratif tanpa data hanyalah propaganda,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-beberapa-siri-mesyuarat-bermula-hari-ini/,Sidang Kemuncak ASEAN: Beberapa siri mesyuarat bermula hari ini,NASIONAL,"23 May 2025, 10:42AM","Oleh: Farah Nabilah Wazer
KUALA LUMPUR: Sidang Kemuncak ASEAN ke-46 membuka tirainya hari ini dengan beberapa siri mesyuarat penting dijadual berlangsung sebagai sebahagian daripada persiapan awal persidangan.
Antara yang berlangsung hari ini ialah Mesyuarat Jawatankuasa Perwakilan Tetap ke ASEAN (CPR), yang memainkan peranan penting dalam menyelaras dasar dan keutamaan bersama negara-negara anggota.
Ia disusuli dengan siri mesyuarat persediaan, termasuk Mesyuarat Persediaan Pegawai Kanan ASEAN (Prep-SOM), Mesyuarat Persediaan SOM ASEAN-GCC, serta Mesyuarat Persediaan ASEAN-GCC-China.
Prep-SOM berperanan sebagai sesi penyelarasan utama yang diadakan sebelum Mesyuarat Pegawai-Pegawai Kanan, Mesyuarat Menteri dan sidang kemuncak.
Pada sebelah malam, pegawai kanan ASEAN dijadual menghadiri majlis makan malam rasmi di Bukit Damansara, yang dihoskan Ketua Setiausaha Kementerian Luar, Datuk Seri Amran Mohamed Zin.
Malaysia mempengerusikan Sidang Kemuncak ASEAN ke-46, bertemakan “Keterangkuman dan Kemampanan”.
Lebih 1,200 petugas media, termasuk 500 agensi antarabangsa, telah mendaftar untuk membuat liputan sidang kemuncak yang berlangsung pada 26 dan 27 Mei ini.
Selain membentuk agenda serantau, persidangan ini merangkumi beberapa siri perbincangan penting, mesyuarat rasmi serta pemeteraian perjanjian perdagangan strategik.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bilik-mesyuarat-bahagian-siasatan-jenayah-narkotik-tampin-terbakar/,Bilik mesyuarat Bahagian Siasatan Jenayah Narkotik Tampin terbakar,NASIONAL,"23 May 2025, 10:04AM","TAMPIN: Bilik mesyuarat di bangunan pentadbiran Bahagian Siasatan Jenayah Narkotik (BSJN) Tampin di Ibu Pejabat Polis Daerah (IPD), di sini musnah dalam kebakaran, malam tadi.
Ketua Polis Daerah Tampin, Superintendan Amiruddien Sariman, berkata tiada kemalangan jiwa dilaporkan dalam kejadian kira-kira jam 7.15 malam itu.
“Berlaku kebakaran di tingkat empat di IPD Tampin. Kejadian disedari anggota bertugas di pejabat pertanyaan trafik dan terus menghubungi bomba.
“Pada jam 7.21 malam, pasukan bomba sampai dan kebakaran berjaya dikawal pada jam 8.10 malam. Ketika kejadian, tiada anggota bertugas di pejabat itu. Siasatan masih diteruskan bomba,” katanya dalam kenyataan.
Jelas beliau, pejabat yang musnah sepenuhnya adalah bilik mesyuarat.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/seleweng-dana-bina-lebuh-raya-sprm-sita-lebih-rm36-juta-aset/,"Seleweng dana bina lebuh raya, SPRM sita lebih RM36 juta aset",NASIONAL,"22 May 2025, 06:35PM","PUTRAJAYA: Wang tunai berjumlah RM1.9 juta, dua unit kereta mewah bernilai RM900,000 dan akaun bank bernilai RM34 juta disita Suruhanjaya Pencegahan Rasuah Malaysia (SPRM) dalam siasatan tuntutan palsu dan salah guna bon pinjaman bagi pembinaan sebuah lebuh raya di Lembah Klang.
Ketua Pesuruhjaya SPRM Tan Sri Azam Baki berkata, dalam siasatan itu, pihaknya membuka tiga kertas siasatan apabila siasatan berkenaan bermula pada 9 Mei lalu.
“Kita membuka tiga kertas siasatan iaitu membabitkan tuntutan palsu berjumlah RM361 juta yang menjadi dana sukuk bagi siasatan kes pertama.
“Siasatan kedua adalah berhubung tuntutan palsu berjumlah RM416 juta dana sukuk dan RM50 juta pinjaman institusi perbankan.
“Kertas siasatan ketiga adalah membabitkan kesalahan meminta dan menerima rasuah kira-kira RM12 juta membabitkan beberapa pihak,” katanya dalam sidang media di sini hari ini.
Mengulas lanjut, Azam berkata, pihaknya juga sudah menahan seramai sembilan individu termasuk seorang bergelar Datuk Seri manakala 31 individu lagi sudah dirakam percakapan.
“Secara amnya kes ini adalah membabitkan salah guna wang sukuk yang diberikan oleh pihak pemberi pinjaman atau mereka yang menerbitkan bon atau sukuk berkenaan,” katanya.
Bulan lalu, empat individu termasuk seorang ‘Datuk Seri’ ditahan kerana disyaki membuat tuntutan palsu berjumlah kira-kira RM360 juta.
Kesemua suspek terdiri daripada tiga lelaki dan seorang wanita berusia lingkungan 50-an hingga 70-an ditahan ketika hadir memberi keterangan di pejabat Suruhanjaya Pencegahan Rasuah Malaysia (SPRM) antara jam 4 hingga 6 petang semalam.
Siasatan awal mendapati, kesemua suspek dipercayai melakukan perbuatan tersebut sekitar tahun 2016 hingga 2017.
Keempat-empat suspek disyaki mengemukakan tuntutan palsu bernilai kira-kira RM360 juta yang menggunakan dana sukuk dalam sebuah projek pembinaan lebuh raya di Lembah Klang yang bernilai kira-kira RM1.3 bilion.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sprm-tegaskan-pamela-ling-bukan-suspek/,SPRM tegaskan Pamela Ling bukan suspek,NASIONAL,"22 May 2025, 06:57PM","PUTRAJAYA: Suruhanjaya Pencegahan Rasuah Malaysia (SPRM) menegaskan tidak pernah mengesahkan bahawa Datin Seri Pamela Ling Yueh adalah suspek dalam kes yang sedang disiasatnya.
Sebaliknya, Ketua Pesuruhjaya SPRM, Tan Sri Azam Baki, berkata wanita yang kini dilaporkan hilang itu dipanggil ke Ibu Pejabat SPRM untuk direkod keterangan bagi membantu siasatan.
“Kita bukan panggil dia (ke Ibu Pejabat SPRM) untuk menahan dia. Kita tidak pernah cakap bahawa dia adalah suspek dalam siasatan ini,” katanya pada sidang media di Ibu Pejabat SPRM di sini, hari ini.
Sebelum ini, Mahkamah Tinggi memberikan kebenaran kepada Pamela untuk mencabar penahanan dan larangan perjalanannya oleh SPRM dan Jabatan Imigresen.
Hakim Amarjeet Singh membenarkan permohonan Pamela untuk mendapatkan kebenaran memulakan semakan kehakiman selepas mendengar hujahan pihak-pihak di dalam kamar beliau pada 19 Mei lalu.
Mengulas mengenai perkara itu, Azam menyerahkan sepenuhnya kepada mahkamah untuk membuat keputusan.
“Saya tidak berhasrat untuk membuat sebarang komen kerana ia boleh mengundang prejudis,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kerajaan-sedang-pertimbang-lanjut-khidmat-tengku-maimun-sebagai-ketua-hakim-negara/,Kerajaan sedang pertimbang lanjut khidmat Tengku Maimun sebagai Ketua Hakim Negara,NASIONAL,"22 May 2025, 07:14PM","KUALA LUMPUR: Kerajaan sedang mempertimbang untuk melanjutkan tempoh perkhidmatan Ketua Hakim Negara, Tun Tengku Maimun Tuan Mat yang dijadual bersara 30 Jun depan.
Dalam jawapan ringkas kepada wartawan, Perdana Menteri, Datuk Seri Anwar Ibrahim memaklumkan, perkara itu sedang diteliti.
Tengku Maimun, wanita pertama yang menyandang jawatan berkenaan dijadual bersara apabila mencapai umur persaraan wajib 66 tahun.
Kelmarin, ketika ditanya mengenai lanjutan perkhidmatannya, Tengku Maimun mengesahkan beliau belum menerima sebarang tawaran untuk menyambung semula jawatan itu.
Selain Tengku Maimun, dua lagi hakim iaitu Presiden Mahkamah Rayuan, Tan Sri Abang Iskandar Abang Hashim dan hakim Mahkamah Persekutuan, Tan Sri Nallini Pathmanathan juga belum menerima tawaran berkenaan.
Menurut Perkara 125(1) Perlembagaan Persekutuan, Hakim Mahkamah Persekutuan boleh berkhidmat sehingga umur 66 tahun, namun tempoh perkhidmatan mereka boleh dilanjutkan sehingga enam bulan dengan perkenan Yang di-Pertuan Agong.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kes-teo-beng-hock-tiada-tindakan-lanjut-jabatan-peguam-negara/,Kes Teo Beng Hock: Tiada tindakan lanjut – Jabatan Peguam Negara,NASIONAL,"22 May 2025, 07:44PM","Oleh: Juliana Sharin
KUALA LUMPUR: Siasatan kes kematian Teoh Beng Hock lebih 15 tahun lalu dikelaskan sebagai Tiada Tindakan Lanjut, (NFA).
Jabatan Peguam Negara memaklumkan arahan itu dikeluarkan selepas meneliti keseluruhan keterangan dalam kertas siasatan yang dirujuk polis kepada pihaknya.
Pihaknya mendapati tiada bukti yang mencukupi untuk membuktikan apa jua kesalahan terhadap mana-mana individu di bawah undang-undang.
Terdahulu, perkara itu didedahkan Teoh Beng Hock Association For Democratic Advancement menerusi jemputan media yang diedarkan hari ini.
Dimaklumkan 20 Mei lalu Jabatan Siasatan Jenayah PDRM telah menulis surat kepada peguam keluarga mendiang, Ramkarpal Singh.
Ia mengenai hasil siasatan baharu yang dibuka semula Februari lalu dan menyatakan kes berkenaan dikelaskan NFA.
16 Julai 2009, Setiausaha Politik kepada Exco Selangor itu ditemui maut di tingkat lima, Plaza Masalam, Shah Alam.
Ia selepas dia memberikan keterangan di pejabat SPRM di tingkat 14, bangunan sama.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pembukaan-cic-kedua-perkukuh-perlindungan-kanak-kanak-mangsa-jenayah/,Pembukaan CIC kedua perkukuh perlindungan kanak-kanak mangsa jenayah,NASIONAL,"22 May 2025, 08:09PM","TAIPING: Proses siasatan membabitkan kes seksual dan penderaan kanak-kanak bawah umur dapat disegerakan dengan kewujudan Pusat Temuduga Kanak-Kanak (CIC) Simpang di sini.
Pemangku Timbalan Ketua Polis Perak Senior Asisten Komisioner Luqman Abdul Rahman berkata, CIC kedua yang dibuka di Perak turut boleh digunakan oleh mana-mana agensi yang dibantu Polis Diraja Malaysia (PDRM).
“CIC pertama diwujudkan pada 2015 di Sungai Senam, Ipoh adalah pemangkin kepada reformasi sistem keadilan mesra kanak-kanak di negeri ini.
“Dengan rekod penggunaan sebanyak 231 mangsa atau saksi pada 2024 serta 63 mangsa atau saksi dari Januari hingga April tahun ini, ia jelas menunjukkan keperluan mendesak untuk CIC baharu yang mampu menampung keperluan ini,” katanya mewakili Ketua Polis Perak Datuk Noor Hisam Nordin merasmikan CIC berkenaan di sini tadi.
6 Mac lalu, media melaporkan Timbalan Menteri Dalam Negeri Datuk Seri Shamsul Anuar Nasarah memaklumkan pada masa ini terdapat 34 CIC di seluruh negara di mana 28 daripadanya di Semenanjung Malaysia manakala selebihnya di Sabah dan Sarawak.
Jelasnya, CIC juga boleh dijadikan sebagai tempat rujukan serantau untuk dimanfaatkan mana-mana agensi dari Pulau Pinang, Kedah, Perlis jika terdapat kes membabitkan kanak bawah umur yang menetap di Perak.
Luqman berkata, siasatan dijalankan oleh agensi berkaitan dan akan dibantu dua kaunselor terlatih daripada Bahagian Siasatan Jenayah Seksual, Wanita dan Kanak-Kanak (D11) bagi memastikan saksi dan mangsa mempunyai keyakinan dalam memberikan keterangan.
Tambahnya, sebanyak RM250,000 diperuntukkan untuk pembinaan CIC Simpang yang dibina pada 2023 dan siap sepenuhnya pada Februari lalu.
Luqman berkata CIC itu turut dilengkapi kemudahan seperti bilik kedap bunyi, bilik temu bual, bilik teknikal serta kemudahan asas lain bagi keselesaan kanak-kanak bawah umur yang tampil merakam keterangan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pasukan-petugas-khas-tangani-isu-jemaah-haji-terkandas-ditubuhkan/,Pasukan petugas khas tangani isu jemaah haji terkandas ditubuhkan,NASIONAL,"22 May 2025, 09:51PM","KUALA LUMPUR: Polis Diraja Malaysia (PDRM), dengan kerjasama Kementerian Pelancongan, Seni dan Budaya (MOTAC) serta Lembaga Tabung Haji, akan menubuhkan satu pasukan petugas khas bagi menangani isu jemaah haji yang terkandas.
Pemangku Pengarah Jabatan Siasatan Jenayah Komersial (JSJK), Datuk Muhammed Hasbullah Ali, memaklumkan pasukan berkenaan akan mula beroperasi pada 8 pagi, 30 Mei ini secara 24 jam setiap hari.
“Pusat operasi pasukan ini akan ditempatkan di Bilik Mesyuarat One Stop Center, Terminal Utama, KLIA.
“Penubuhan pasukan itu bertujuan untuk menyelaras siasatan, pengurusan dokumentasi termasuklah tindakan tangkapan terhadap individu atau pemilik syarikat yang disyaki terlibat dalam penipuan tawaran haji,” katanya menerusi satu kenyataan.
Menurut Muhammed Hasbullah, segala tindakan akan diambil berdasarkan peruntukan undang-undang sedia ada mengikut kesalahan yang dikenal pasti.
Beliau berkata lagi, PDRM, MOTAC dan Lembaga Tabung Haji mempunyai bidang kuasa dan perundangan tersendiri dalam menangani pelbagai bentuk kesalahan penipuan haji.
“Penubuhan pasukan ini adalah langkah strategik bagi memastikan setiap aduan berkaitan isu jemaah haji terkandas dapat ditangani dengan efisien, teratur dan berkesan,” ujarnya.
Bakal jemaah haji turut dinasihatkan agar membuat semakan terperinci terhadap pakej haji yang ditawarkan dengan memastikan syarikat pengendali haji berdaftar dengan Lembaga Tabung Haji sebagai syarikat pengelola yang sah.
Ia bagi mengelakkan jemaah menjadi mangsa penipuan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/warga-asing-maut-dikelar-rakan-serumah-ditahan/,"Warga asing maut dikelar, rakan serumah ditahan",NASIONAL,"22 May 2025, 10:02PM","SUBANG JAYA: Seorang lelaki warga asing ditemui maut dipercayai dikelar oleh rakan serumahnya yang juga merupakan warga asing di sebuah premis kuarters pekerja di Jalan SS 14, di sini, hari ini.
Kejadian yang berlaku kira-kira jam 6.29 pagi dilaporkan oleh seorang lelaki tempatan yang juga merupakan majikan mangsa.
Timbalan Ketua Polis Daerah Subang Jaya Superintendan Mohd Fairus Jaafar berkata, susulan kejadian itu, pihaknya ke lokasi bersama pasukan forensik polis dan Unit Anjing Pengesan (K9) untuk tindakan lanjut.
“Mangsa berusia 28 tahun meninggal dunia akibat dikelar suspek yang juga rakan serumahnya.
“Susulan itu pihak polis menahan suspek berusia 29 tahun tidak jauh dari lokasi kejadian pada 8.15 pagi dan pisau yang dipercayai digunakan dalam kejadian turut dirampas,” katanya dalam satu kenyataan.
Jelasnya, ujian saringan air kencing mendapati suspek negatif dadah.
“Motif kejadian masih dalam siasatan dan kes disiasat di bawah Seksyen 302 Kanun Keseksaan,” katanya.
Tambahnya, siasatan awal mendapati premis berkenaan dijadikan sebagai kuaters pekerja oleh sebuah syarikat yang menyediakan perkhidmatan pencucian bangunan.
“Empat pekerja tinggal di rumah berkenaan dan mereka memiliki dokumen perjalanan yang sah,” ujarnya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/datuk-antara-direman-kemuka-tuntutan-palsu-rm48000/,"Datuk antara direman kemuka tuntutan palsu RM48,000",NASIONAL,"22 May 2025, 10:29PM","ALOR SETAR: Suruhanjaya Pencegahan Rasuah Malaysia (SPRM) Kedah menahan reman tiga individu kerana disyaki mengemukakan tuntutan mengandungi butir palsu bagi tender pembekalan makanan pada 2020.
Kesemua suspek termasuk seorang pengarah urusan syarikat bergelar Datuk dipercayai membuat tuntutan berjumlah RM48,000 untuk tender makanan kepada agensi pasukan keselamatan negara.
Perintah reman selama dua hari sehingga esok, ke atas dua suspek lelaki dan seorang wanita berusia lingkungan 50an dikeluarkan Majistret Nur Syifa Mohd Hamzah selepas mendapat permohonan SPRM.
Menurut sumber, kesemua suspek ditahan antara jam 4 hingga 5 petang semalam, ketika hadir memberi keterangan di pejabat SPRM Kedah.
“Suspek utama disyaki melakukan perbuatan itu antara 2020 hingga 2023 membabitkan tuntutan pembekalan makanan mentah, basah dan kering kepada pasukan keselamatan negara yang menjalankan penugasan kawalan di pos barisan hadapan.
“Turut ditahan dua kakitangan syarikat pembekal yang disyaki bersubahat dengan suspek utama dalam menyediakan dan mengemukakan dokumen tuntutan yang dipercayai tiada pembekalan dilakukan,” katanya.
Sementara itu, Pengarah SPRM Kedah, Datuk Ahmad Nizam Ismail ketika dihubungi, mengesahkan tangkapan tersebut dan berkata, kes disiasat mengikut Seksyen 18 Akta SPRM 2009.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/20-pegawai-perhilitan-ditempatkan-di-klia-kekang-penyeludupan-haiwan-liar/,20 pegawai PERHILITAN ditempatkan di KLIA kekang penyeludupan haiwan liar,NASIONAL,"23 May 2025, 07:29AM","KUALA LUMPUR: Jabatan Perlindungan Hidupan Liar dan Taman Negara (PERHILITAN) mengetatkan kawalan dan pemeriksaan di pintu keluar negara bagi menyekat penyeludupan haiwan liar eksotik.
Ketua Pengarah PERHILITAN Semenanjung Malaysia, Datuk Abdul Kadir Abu Hashim berkata, ketika ini terdapat kira-kira 20 pegawai ditempatkan di Lapangan Terbang Antarabangsa Kuala Lumpur (KLIA).
Menurutnya, anggota PERHILITAN bagaimanapun diserapkan ke dalam Agensi Kawalan dan Perlindungan Sempadan Malaysia (AKPS) bersama pelbagai agensi lain seperti Polis Diraja Malaysia (PDRM), Kastam Diraja Malaysia (KDRM), Pasukan Gerakan Am dan Unit Pencegahan Penyeludupan (UPP), penguat kuasa Kementerian Kesihatan (KKM), Jabatan Pengangkutan Jalan (JPJ), Jabatan Perkhidmatan Kuarantin dan Pemeriksaan Malaysia (Maqis) dan Suruhanjaya Pencegahan Rasuah Malaysia (SPRM).
“Melalui kerjasama ini, cubaan menyeludup haiwan liar dilindungi terutama ke India berjaya disekat di pintu utama keluar negara.
“Peningkatan kes penyeludupan hidupan liar dilindungi melalui KLIA ke bandar utama di India ada kaitan dengan permintaan dari negara berkenaan,” katanya ketika dihubungi semalam.
Menurutnya, India mempunyai pasaran yang luar, sekali gus menjadi tumpuan sindiket penyeludupan haiwan liar dilindungi.
“Selain dijual sebagai haiwan peliharaan, pasaran gelap di negara itu amat menggemari tanduk badak sumbu, sisik tenggiling dan tulang harimau bagi tujuan perubatan tradisional,” katanya.
Menurutnya, kejayaan demi kejayaan dilakukan PERHILITAN susulan penahanan individu yang cuba menyeludup pelbagai haiwan liar seperti siamang, kura-kura, orang utan, gibbon, burung koel, biawak dan pelbagai haiwan lain ke India.
Difahamkan, India menjadi destinasi utama dengan hampir 73 peratus kes termasuk empat insiden di Lapangan Terbang Chennai.
Berdasarkan maklumat, Lapangan terbang Chennai dan Mumbai di India adalah hab utama untuk aktiviti haram ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/polis-siasat-penganjuran-lumba-basikal-lajak-di-damansara-damai/,Polis siasat penganjuran lumba basikal lajak di Damansara Damai,NASIONAL,"23 May 2025, 08:26AM","PETALING JAYA: Polis menyiasat penganjuran perlumbaan basikal lajak yang dijadualkan di Damansara Damai di sini, esok.
Ketua Polis Daerah Petaling Jaya, Asisten Komisioner Shahrulnizam Jaafar berkata, pihaknya mengesan satu video yang mempromosikan perlumbaan berkenaan di laman sosial TikTok, semalam.
“Siasatan mendapati video berdurasi 29 saat itu memaparkan aksi sekumpulan remaja menunggang basikal lajak di jalan raya berserta maklumat berkaitan penganjuran perlumbaan basikal lajak yang akan diadakan di Damansara Damai pada 24 Mei.
“Berikutan itu satu laporan dibuat dan polis membuka kertas siasatan mengikut Seksyen 81 Akta Pengangkutan Jalan 1987 iaitu mengadakan pertandingan membabitkan kenderaan tanpa kebenaran,” katanya dalam kenyataan hari ini.
Shahrulnizam berkata, polis mengesan pihak penganjur perlumbaan terbabit untuk siasatan lanjut.
Beliau meminta orang ramai yang mempunyai maklumat mengenai penganjuran itu supaya menyalurkannya kepada Bilik Gerakan Ibu Pejabat Polis Daerah (IPD) Petaling Jaya di talian 03-79662222 atau mana-mana balai polis berhampiran.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bomba-melaka-gempur-ppr-pangsapuri/,"Bomba Melaka ‘gempur’ PPR, pangsapuri",NASIONAL,"23 May 2025, 09:02AM","MELAKA: Jabatan Bomba dan Penyelamat Malaysia (JBPM) Melaka akan menjalankan operasi penguatkuasaan menyeluruh bagi memperkasa sistem keselamatan kebakaran di semua Projek Perumahan Rakyat (PPR) dan pangsapuri di negeri ini.
Pengarahnya, Mohd Zaidi Ma’at berkata, inisiatif itu dilakukan susulan insiden kebakaran yang meragut nyawa seorang kanak-kanak lelaki di PPR Krubong tempoh hari.
Menurutnya, pemeriksaan itu bagi menghapuskan bahaya kebakaran di premis terbabit termasuk mengesan kerosakan pada peralatan kebombaan seperti pili bomba, gegelong hos dan alat pemadam api sama ada berpunca daripada tiada penyelenggaraan berkala atau akibat perbuatan vandalisme.
“Saya sudah mengarahkan pegawai untuk membuat operasi pemeriksaan secara menyeluruh di semua pangsapuri di Melaka bagi memastikan peralatan kebombaan berada dalam keadaan baik dan boleh digunakan pada masa kecemasan.
“Kita sudah berbincang dan mengenal pasti iaitu terdapat lima PPR dan 147 pangsapuri untuk dimasukkan dalam operasi pemeriksaan.
“Insya-Allah akan bermula minggu ini juga sebelum menyediakan laporan lengkap bagi semua premis terbabit,” katanya pada sidang media selepas Majlis Perasmian Seminar Organisasi Kebakaran JBPM Melaka 2025 di sebuah resort di sini, semalam.
Majlis disempurnakan Timbalan EXCO Kanan Perumahan, Kerajaan Tempatan, Saliran, Perubahan Iklim dan Pengurusan Bencana negeri, Datuk Zulkiflee Mohd Zin dan turut dihadiri Timbalan Ketua Pengarah (Pembangunan) JBPM, Othman Abdullah.
Mohd Zaidi berkata, jika pemeriksaan bomba mendapati berlaku perbuatan vandalisme terhadap sistem kebombaan atau peralatan kebombaan oleh penghuni pangsapuri atau PPR, tindakan undang-undang boleh diambil mengikut Seksyen 8 Akta Perkhidmatan Bomba 1988 (Akta 341), iaitu penghapusan bahaya kebakaran.
“Jadi saya berharap pihak JMB (Jawatankuasa Pengurusan Bersama) dan pengurusan menubuhkan bomba komuniti atau organisasi keselamatan kebakaran yang boleh membuat pemeriksaan awal terhadap sistem keselamatan kebakaran di premis masing-masing,” ujarnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kanak-kanak-mangsa-dera-kini-stabil-ibu-bapa-direman-4-hari/,"Kanak-kanak mangsa dera kini stabil, ibu bapa direman 4 hari",NASIONAL,"23 May 2025, 09:36AM","BAYAN LEPAS: Kanak-kanak perempuan berusia 12 tahun yang disyaki didera ibu bapanya di sini, berada dalam keadaan stabil.
Ketua Polis Daerah Barat Daya, Asisten Komisioner Sazalee Adam berkata, bapa kanak-kanak itu yang berusia 47 tahun kini direman selama empat hari dan berakhir esok.
“Manakala isterinya yang berusia 49 tahun turut direman selama empat hari berakhir Ahad ini.
“Kanak-kanak itu kini berada dalam keadaan stabil,” katanya ketika dihubungi hari ini.
Semalam, media melaporkan mengenai seorang kanak-kanak cedera dipercayai didera ibu bapanya selain pernah dikurung dalam sangkar anjing.
Kejadian terhadap murid Tahun Enam itu disedari guru kaunseling di sekolah selepas mengesan lebam dan luka di belakang badan mangsa, Isnin lalu.
Kanak-kanak itu kini dirawat di Hospital Pulau Pinang (HPP) dan kes disiasat mengikut Seksyen 31(1)(a) Akta Kanak-Kanak 2001.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/malaysia-tekad-terus-pacu-asean-ke-peringkat-lebih-tinggi-pm/,Malaysia tekad terus pacu ASEAN ke peringkat lebih tinggi – PM,NASIONAL,"22 May 2025, 04:20PM","KUALA LUMPUR: Malaysia selaku Pengerusi ASEAN tahun ini bertekad untuk terus memacu ASEAN ke hadapan sebagai sebuah kuasa serantau yang berprinsip dengan hala tuju ekonomi yang jelas dan mampan, kata Datuk Seri Anwar Ibrahim.
Pada masa sama, Perdana Menteri berkata, beberapa isu utama termasuk situasi semasa di Gaza antara yang akan dibincangkan dalam Pemukiman Pemimpin ASEAN sempena Sidang Kemuncak ASEAN ke-46.
“Ia juga membabitkan perbincangan mengenai usaha memperkukuh ikatan sesama negara anggota, kepentingan ekonomi dan perdagangan serantau serta inisiatif melonjakkan pelaburan dalam kalangan negara ASEAN.
“Perkara ini saya maklumkan dalam Sesi Taklimat Perdana Menteri Bersama Ketua-ketua Pengarang Media Tempatan dan Antarabangsa malam tadi.
“Saya turut menekankan kepentingan projek Grid Tenaga ASEAN sebagai satu langkah besar dalam memperkukuh kerjasama tenaga di peringkat serantau,” katanya dalam satu hantaran di platform sosial X, hari ini.
Menyentuh isu tarif yang dikenakan Amerika Syarikat (AS), Anwar menegaskan keutamaan Malaysia ketika ini terhadap pembaharuan ekonomi domestik selain memperluas kerjasama melalui ASEAN dan rakan utama seperti China, India, Pakistan serta memperkukuh hubungan dengan Kesatuan Eropah (EU).
“Malaysia kekal komited sebagai sebuah negara perdagangan terbuka, meneruskan hubungan dengan rakan dagang tradisional seperti China dan AS, di samping meneroka pasaran baharu termasuk menjalin hubungan dagang dengan Russia,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kes-rasuah-ismail-sabri-jovian-mandagie-bakal-diambil-keterangan/,Kes rasuah Ismail Sabri: Jovian Mandagie bakal diambil keterangan,NASIONAL,"22 May 2025, 04:32PM","Oleh: Syafiqah Damanhuri
PUTRAJAYA: Suruhanjaya Pencegahan Rasuah Malaysia (SPRM) akan memanggil bekas menantu Datuk Seri Ismail Sabri Yaakob iaitu Datuk Jovian Mandagie bagi membantu siasatan kes rasuah bekas Perdana Menteri itu.
Ketua Pesuruhjaya SPRM, Tan Sri Azam Baki berkata, usahawan itu yang kini telah pulang ke Indonesia akan ditemui untuk diambil keterangan.
“Saya dimaklumkan kita kena pergi jumpa dia. Kita tidak boleh memaksa dia datang ke sini sekarang kerana dia adalah warganegara Indonesia dan dia berada di sana.
“Jadi kita kena dapatkan kerjasama beliau. Saya jangka dalam tempoh seminggu dua ini.
“Saya sudah beritahu kepada pegawai penyiasat, pengarah untuk segerakan.” katanya pada sidang Media di Ibu Pejabat SPRM hari ini.
Tambahnya, Jovian antara nama yang disebut dalam kenyataan oleh Ahli Parlimen Bera itu untuk pengesahan aset yang diisytihar beliau pada 10 Februari lalu.
Ismail Sabri tidak lagi akan dipanggil memberi keterangan dan siasatan ke atasnya dijangka dapat diselesaikan pada pengakhiran bulan depan.
Kertas siasatan katanya akan dilengkapkan sebelum dirujuk ke pihak pendakwa raya sekiranya wujud elemen yang membawa kepada pertuduhan.
“Sekiranya terdapat elemen-elemen yang cukup untuk beliau dituduhkan, kita akan cadangkan pertuduhan terhadap beliau.
“Sekarang ini, saya boleh nyatakan, sekiranya telah siap dan ada elemen yang boleh tuduh saya akan bagi maklumat kemudian,” jelasnya.
Untuk rekod, Ahli Parlimen Bera itu disiasat berkaitan kes rasuah dan pengubahan wang haram membabitkan perbelanjaan serta perolehan dana untuk promosi dan publisiti program Keluarga Malaysia sepanjang tempoh perkhidmatannya dari Ogos 2021 hingga November 2022.
Kes disiasat mengikut Akta SPRM 2009 serta Akta Pencegahan Pengubahan Wang Haram, Pencegahan Pembiayaan Keganasan dan Hasil Daripada Aktiviti Haram 2001.
Pada 3 Mac lalu, Azam dilaporkan berkata, Ismail Sabri adalah suspek dalam siasatan kes berkenaan susulan penemuan wang tunai kira-kira RM170 juta dalam pelbagai mata wang serta 16 kilogram jongkong emas di sebuah rumah yang dijadikan ‘safe house’ hasil serbuan SPRM.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/cadangan-had-usia-pesaraan-65-tahun-belum-dibawa-ke-kabinet-pm/,Cadangan had usia persaraan 65 tahun belum dibawa ke kabinet – PM,NASIONAL,"22 May 2025, 04:46PM","Oleh: Hamdi Fahmi Mohamad Zaki
KUALA LUMPUR: Cadangan untuk mempertimbangkan had usia persaraan di Malaysia dinaikkan daripada 60 kepada 65 tahun belum dibawa ke kabinet.
Perdana Menteri, Datuk Seri Anwar Ibrahim berkata isu berkenaan wajar diberi perhatian namun kajian lanjut perlu dilaksanakan.
“Belum dibawa ke kabinet selalu paper itu akan dibincang akan dibentang kepada jemaah menteri.
Beliau berkata demikian selepas menghadiri Majlis Pelancaran Hadiah Bahasa Public Bank-Dewan Bahasa dan Pustaka di ibu negara hari ini.
“Biar dikaji implikasinya,kewangan,penduduk, peluang pekerjaan baru banyak implikasinya” ujar Perdana Menteri lagi.
Media sebelum ini melaporkan Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said berkata, perubahan had usia persaraan itu dilihat wajar kerana ramai dalam kalangan mereka yang berusia 60 tahun ke atas masih aktif.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sprm-sedia-siasat-projek-mykiosk-azam-baki/,SPRM sedia siasat projek MyKiosk – Azam Baki,NASIONAL,"22 May 2025, 04:51PM","PUTRAJAYA: Suruhanjaya Pencegahan Rasuah Malaysia (SPRM) memberi jaminan akan menjalankan siasatan jika terbukti wujud elemen rasuah atau salah laku membabitkan projek MyKiosk di bawah Kementerian Perumahan dan Kerajaan Tempatan (KPKT).
Ketua Pesuruhjaya SPRM, Tan Sri Azam Baki berkata, setakat ini pihaknya sudah menerima laporan berhubung perkara itu, selain dokumen yang dikemukakan KPKT berkaitan projek terbabit.
“Ada laporan diterima, saya boleh sahkan (laporan) oleh MCA semalam dan hari ini ada pihak KPKT membekalkan beberapa dokumen (berkaitan projek MyKiosk).
“Saya beri jaminan sekiranya ada elemen rasuah, kita akan siasat… bagi masa kepada kita untuk melihat apa-apa keterangan,” katanya pada sidang media di Ibu Pejabat SPRM, hari ini.
KPKT sebelum ini dilapor menyerahkan dokumen berkaitan projek MyKiosk yang mendapat perhatian pelbagai pihak kerana didakwa harga mahal kepada SPRM.
KPKT dalam kenyataan berkata penyerahan dokumen secara sukarela itu sebagai tanda komitmen kementerian dalam memastikan ketelusan serta integriti projek itu.
Ia susulan laporan dibuat Pemuda MCA Selangor kepada SPRM yang menggesa supaya siasatan dibuat membabitkan projek MyKiosk kendalian KPKT itu.
Mengulas lanjut, Azam berkata, buat masa ini pihaknya belum membuka sebarang kertas siasatan.
“Setakat ini apa yang dilaporkan kepada kami adalah berdasarkan maklumat media sosial dan sebelum ini SPRM pun tidak menerima sebarang laporan khusus yang menyatakan sebarang dokumen, keterangan dan sebagainya.
“Jadi berhubung perkara yang timbul daripada media sosial ini, saya perlu ulang beberapa kali bahawa kita perlu membuat pengesahan terlebih dahulu, tak boleh buat kesimpulan,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/100-akaun-milik-tokoh-korporat-bergelar-tan-sri-ahli-keluarga-dan-syarikat-bernilai-rm217-juta-dibeku/,"100 akaun milik tokoh korporat bergelar Tan Sri, ahli keluarga dan syarikat bernilai RM217 juta dibeku",NASIONAL,"22 May 2025, 05:08PM","Oleh: Syafiqah Damanhuri
PUTRAJAYA: Suruhanjaya Pencegahan Rasuah Malaysia (SPRM) membekukan 100 akaun perbankan peribadi, ahli keluarga dan syarikat milik seorang tokoh korporat bergelar Tan Sri bernilai lebih RM217 juta.
Ketua Pesuruhjayanya, Tan Sri Azam Baki berkata lima individu termasuk tokoh korporat  berkenaan telah dirakam percakapan dan lain-lain saksi dianggarkan seramai 13 orang akan dipanggil.
“Jadi bagi kes ini, setakat ini lima individu termasuk tokoh korporat bergelar Tan Sri berkenaan telah dirakam percakapan dan lain-lain saksi dianggarkan seramai 13 orang akan dirakam percakapan.
“Dan pembekuan akaun adalah 100 akaun perbankan milik tokoh korporat berkenaan. Ahli keluarga serta syarikat-syarikat berkaitan dengannya semuanya dibekukan bernilai lebih kurang RM217 juta,” katanya pada sidang media di Ibu Pejabat SPRM hari ini.
Tambahnya, keterangan itu penting untuk SPRM menjalankan persediaan bagi membantu siasatan kes rasuah melibatkan satu pelaburan dengan syarikat luar pesisir yang dikawal oleh dua orang proksi yang disyaki terlibat dalam rasuah.
“Ia melibatkan penerimaan hasil daripada penggubahan wang haram berkaitan dengan satu pelaburan, satu kontrak daripada negara Brazil, satu syarikat daripada negara Brazil melalui beberapa syarikat-syarikat luar pesisir atau offshore yang dikawal oleh dua orang proksi iaitu warga negara Malaysia yang kita syaki telah terlibat dalam rasuah.
“Dalam hal ini kita perlu mengambil masa kerana melibatkan negara-negara luar bagi kes money laundering ini yang mana untuk kes ini kita perlu dapatkan keterangan-keterangan daripada juga kerjasama daripada negara Brazil, Singapura, Netherlands dan juga beberapa negara lain,” katanya.
SPRM telah membuka dua kertas siasatan bagi mengesan transaksi kewangan yang berlaku di negara negara berkenaan hinggalah wang itu sampai ke Malaysia.
“Kita telah membuka dua kertas siasatan. Satu kertas siasatan di bawah akta kita di bawah Suruhanjaya Pencegah Rasuah itu berkaitan isu rasuah dan yang kedua ialah Seksyen 4 (1) Akta Pencegahan Penggubahan Wang Haram, Pencegahan Pembiayaan Keganasan dan Hasil daripada Aktiviti Haram 2001 (AMLATFPUAA).
“Dan dalam hal ini adalah penting bagi untuk kita mengesan ataupun mendapatkan keterangan berguna transaksi kewangan yang berlaku daripada negara-negara berkenaan hinggalah wang itu sampai ke Malaysia,” ujarnya lagi.
Sebelum ini, SPRM dilaporkan membuat pengesahan mengenai siasatan kes pengubahan wang haram yang dikaitkan dengan Sapura Energy Bhd (SEB).
Individu berkenaan juga sudah hadir ke Ibu Pejabat SPRM untuk dirakam percakapan selama dua hari berturut-turut.
Fokus siasatan SPRM menjurus kepada kesalahan di bawah Seksyen 23 Akta SPRM 2009 iaitu salah guna kuasa dalam isu membabitkan ganjaran yang meliputi gaji, bonus dan syer, selain ‘branding fee’ (yuran penjenamaan) dan amalan ‘private placement’ (penyenaraian persendirian) antara 2012 hingga 2021.
Siasatan juga sedang mengenal pasti kesalahan pecah amanah, salah guna dana dan pemalsuan di bawah Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ejen-ali-the-movie-2-penonton-beri-reaksi-positif-puji-hasil-karya-tempatan/,"Ejen Ali The Movie 2: Penonton beri reaksi positif, puji hasil karya tempatan",DUNIA SENI,"22 May 2025, 05:27PM","Oleh: Azreena Izaham
KUALA LUMPUR: Filem Ejen Ali The Movie 2 (EATM 2) yang memulakan tayangan secara besar-besaran di 161 pawagam seluruh negara dan Brunei, hari ini menjadikannya tayangan filem animasi tempatan terbesar dalam sejarah industri filem negara.
Beberapa Key Opinion Leaders (KOL) tempatan turut berkongsi pandangan positif termasuk pujian terhadap jalan cerita, visual, runut bunyi, dan babak aksi yang disampaikan dengan kemas.
Selain itu, ramai melihat EATM 2 ini sebagai satu lagi langkah ke hadapan dalam perkembangan industri animasi tempatan, yang terus menunjukkan potensi untuk berkembang dan diterima dengan lebih meluas.
Tidak terkecuali, pempengaruh media sosial, Ceddy Ang turut berkongsi pengalaman menonton filem animasi yang menarik perhatian ramai itu.
“Kalau awak seorang gamer, awak akan appreciate this movie sebab fight scene sangat mantap, animasi tip top, soundtrack pun bagus, effect semua memang terbaik!.
“Kita dah tahu Ejen Ali memang international level, tapi bila tengok fight scene tu, saya rasa amazed dan sebagai rakyat Malaysia, saya rasa sangat bangga, saya akan bagitahu satu dunia yang ‘this is our movie’. Kita tak payah cakap pasal animasi luar dah, EATM2 memang mantap!,” katanya ketika mengulas mengenai filem itu.
Sementara itu, pempengaruh media sosial dan peminat tegar Ejen Ali, Risk Saidon, turut berkongsikan pandangan dan keterujaan ketika menonton filem EATM 2.
“Sebelum tengok EATM2, saya dah ulang tengok filem pertama tiga kali. Dari segi animasi, yang kedua ni memang nampak kelainan, lebih halus dan lebih matang dan nampak betul effort animator.
“Watak pun nampak aging, berkembang ikut masa, effect air pun memang menjadi. Filem pertama memang dah over the top, dan yang kedua ini still best, cuma kena fikir lebih sikit. Secara keseluruhan, best gila, saya bagi 10/10. Saya memang syorkan bawa anak-anak tengok!,” katanya.
Dengan respons yang sangat positif daripada penonton dan penggiat media sosial, Ejen Ali The Movie 2 terbukti sebagai sebuah karya animasi tempatan yang sewajarnya diberi perhatian umum.
Ejen Ali The Movie 2 kini sedang ditayangkan di pawagam seluruh negara. Satria, Bangkit – Filem Aksi Animasi Mempesona, Meledakkan Emosi! Misi : Serbu Pawagam bermula, tempah tiket anda sekarang! Gunakan #EjenAliTheMovie2 #EATM2 #EjenAli #Letsplay #AniMY #SapotLokal #SaluteAnimatorTempatan untuk kongsikan pengalaman anda dan hangatkan lagi perbualan di media sosial!
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/jangan-remehkan-penguasaan-bahasa-meskipun-negara-kejar-kemajuan-pm/,‘Jangan remehkan penguasaan bahasa meskipun negara kejar kemajuan’ – PM,NASIONAL,"22 May 2025, 05:36PM","KUALA LUMPUR: Penguasaan bahasa kebangsaan tidak boleh diremehkan meskipun negara kini sedang mengejar perubahan dan kemajuan teknologi.
Perdana Menteri, Datuk Seri Anwar Ibrahim, berkata ini kerana sebuah negara maju perlu mengutamakan aspek ekonomi, bahasa kebangsaan, seni dan budaya.
Katanya, menjadi kesalahan besar sekiranya Kerajaan Madani hanya mengejar perubahan dan pembangunan semata-mata tanpa memberi keutamaan pada isu bahasa.
“Dalam Kerajaan Madani sementara kita berhempas, bersaing untuk dapatkan yang sebaiknya dari aspek kewangan, tidak harus meninggalkan satu ciri aspek dalam pembangunan negara yang sangat penting iaitu penguasaan bahasa yang baik dan menghargai memartabatkan karya besar ilmu, sama ada dalam bidang sastera, ekonomi, kewangan serta digital.
“Adalah satu kesilapan besar jika kita mengejar perubahan dan pembangunan dengan mengandaikan aspek ini boleh diremehkan kerana tidak ada negara hebat meninggalkan ini (penguasaan bahasa),” katanya ketika merasmikan Majlis Hadiah Bahasa Public Bank-Dewan Bahasa dan Pustaka (DBP) 2025, hari ini.
Anwar berkata, kebanyakan rakyat di negara besar seperti China turut memperkasakan bahasa dan karya klasik mereka.
“Ketika saya di China tempoh hari, saya cuba menghafal karya klasik mereka, namun agak susah. Jadi saya bertanyakan kepada pegawai Aide De Camp (ADC) dari China sama ada beliau tahu mengenai karya itu dan ternyata dia tahu dan mengajar saya sepanjang perjalanan untuk ke sebuah universiti di sana.
“Ketika pertemuan dengan Presiden China, Xi Jinping, saya bertanyakan mengenai rakyat yang sangat menguasai bahasa dan karya klasik dalam bahasa Cina.
“Beliau menyatakan, itu kerana beliau mahu anak di negara itu mengekalkan identiti tanpa terjebak atau terpukau dengan karya asing, seterusnya mempengaruhi sikap dan jiwa anak muda,” katanya.
Sehubungan itu, Anwar berkata, beliau sering mengingatkan Kementerian Pendidikan (KPM) dan Kementerian Pendidikan Tinggi (KPT) tidak mengetepikan aspek kepentingan bahasa kebangsaan meskipun diasak pihak tertentu untuk menguasai bahasa lain dalam pendidikan.
“Walaupun mereka (KPM dan KPT) dicabar, diasak bawa perubahan (terhadap) penguasaan bahasa, hal yang baharu, (tetapi) kita jangan meninggalkan aspek yang sangat utama, jati diri, maruah kita, nilai hidup kita.
“Sebab itu saya selalu sebut kita harus menggapai di langit, (iaitu) teknologi dan pelbagai istilah baharu dalam digital, tetapi jangan lupa harus mengakar ke bumi soal akhlak dan budaya,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sprm-dalam-usaha-lucut-harta-tun-daim-lebih-rm2-bilion/,SPRM dalam usaha lucut harta Tun Daim lebih RM2 bilion,NASIONAL,"22 May 2025, 05:47PM","Oleh: Syafiqah Damanhuri
PUTRAJAYA: Suruhanjaya Pencegahan Rasuah Malaysia (SPRM) dijangka menyelesaikan siasatan ke atas keluarga bekas Menteri Kewangan, Allahyarham Tun Daim Zainuddin dalam tempoh dua bulan bagi mendapatkan hak pelucutan pemilikan harta yang tidak diisytiharkan bernilai lebih RM2 bilion.
Ketua Pesuruhjayanya, Tan Sri Azam Baki berkata, lapan kertas siasatan baharu dibuka selepas pihaknya menerima maklumat terkini daripada agensi luar negara berhubung perkara itu termasuk yang melibatkan proksi.
“Lapan kertas siasatan baharu kita telah buka berdasarkan maklumat-maklumat baru yang diterima daripada agensi luar berkaitan dengan harta-harta pemilikan beliau dan juga keluarga beliau dan juga proksi.
“Jadi kita sedang ke arah untuk melihat tentang harta-harta yang tidak diisytiharkan dalam pengisytiharan harta beliau kepada kita satu ketika dahulu.
“Maklumat terbaru menunjukkan pemilikan aset-aset arwah Tun Daim, keluarganya dan sekutunya yang melihat ini yang tidak diisytiharkan kepada kami dan semasa siasatan yang kita jalankan pada tahun 2023.” katanya pada sidang media hari ini.
Tambahnya, SPRM masih terus berkomunikasi dengan agensi luar bagi melengkapkan siasatan antaranya melibatkan aset-aset di negara Switzerland dan United Kingdom.
“Jadi aset-aset berkenaan sekiranya benar tidak diisytiharkan dan merupakan satu kesalahan di bawah akta kami dan di sini walaupun ketiadaan Tun Daim lagi tetapi kita akan mencadangkan untuk dilucut hakkan kepada kerajaan.
“Di mana ini adalah juga merupakan satu kesalahan dan terpulang kepada pendakwa raya untuk bersetuju atau tidak tetapi kita kearah itu.
“Pegawai-pegawai penyiasat sedang menyiapkan ketas siasatan dengan memanggil saksi-saksi untuk kita pastikan adakah harta ini dipulih secara tidak betul dan sebagainya.” jelasnya
Media sebelum ini melaporkan, Timbalan Pendakwa Raya (TPR) akan memutuskan tindakan lanjut berhubung pendakwaan dihadapi bekas Menteri Kewangan, Allahyarham Tun Daim.
Ia susulan kematian Daim yang sebelum itu menerima rawatan di hospital swasta di Petaling Jaya.
SPRM paada Februari 2023 membuka beberapa kertas siasatan berdasarkan maklumat yang ditemui dalam Pandora Papers.
Katanya, siasatan ke atas maklumat dalam Pandora Papers membawa kepada siasatan terhadap Kementerian Kewangan pada masa itu dengan Daim memegang jawatan sebagai menteri.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sprm-panggil-semula-individu-terlibat-video-skandal-rasuah-adun-sabah/,SPRM panggil semula individu terlibat video skandal rasuah ADUN Sabah,NASIONAL,"22 May 2025, 05:50PM","Oleh: Syafiqah Damanhuri
PUTRAJAYA: Suruhanjaya Pencegahan Rasuah Malaysia (SPRM) akan memanggil semula semua individu yang didakwa terbabit dalam dakwaan skandal rasuah Ahli Dewan Undangan Negeri (ADUN) Sabah.
Ketua Pesuruhjayanya, Tan Sri Azam Baki berkata, ia susulan pihaknya telah memperoleh laporan forensik berkaitan rakaman video yang tular di laman media sosial tahun lalu.
“Laporan forensik sudah siap dan diserahkan kepada pegawai penyiasat, laporan terbabit diserahkan kepada pegawai penyiasat sejak seminggu lalu.
“Arahan saya adalah pegawai penyiasat perlu memanggil semula semua mereka yang dikatakan terbabit sama ada dalam video itu, yang memegang video itu dan sebagainya untuk dirakamkan percakapan bagi menentusahkan isu atau kandungan dalam video berkenaan,” katanya pada sidang media hari ini.
Azam bagaimanapun enggan mengulas ketulenan video berkenaan dan mahu siasatan segera diselesaikan dalam tempoh satu bulan.
“Saya tidak memberi sebarang ulasan tentang hasil daripada video itu sama ada ‘authentic’ atau tidak tetapi yang penting kita menjalankan siasatan memanggil mereka untuk memberi keterangan tentang apa yang ada di dalam video itu.
“Timbalan Pendakwa Raya akan melihat tentang hasil forensik berkenaan untuk menentusahkan sama ada ia adalah asli atau tidak dan sebagainya untuk dibuat keputusan.
“Jadi dalam kes ini saya telah memberi arahan bahawa dalam tempoh 1 bulan setengah daripada sekarang perlu disiapkan dengan segera,” ujarnya lagi.
Sebelum ini, seramai lapan Ahli Dewan Undangan (ADUN) Sabah dipanggil semula dan video terbabit dimainkan di hadapan mereka untuk mendapatkan penjelasan mengenai apa yang berlaku.
Menurut portal berita, video berkenaan didakwa memaparkan perbincangan mengenai skandal rasuah berkaitan projek cari gali mineral di Sabah.
Video terbabit yang dikaitkan dengan beberapa ADUN Sabah didakwa membincangkan ‘rasuah’ bernilai ratusan ribu ringgit yang diberikan kepada mereka sebagai balasan untuk mendapatkan projek di negeri itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ejen-ali-the-movie-2-jauh-lebih-hebat-dari-yang-disangka/,Ejen Ali The Movie 2: Jauh lebih hebat dari yang disangka,DUNIA SENI,"22 May 2025, 05:54PM","Oleh: Azreena Izaham
KUALA LUMPUR: Filem Ejen Ali The Movie 2 yang mula ditayangkan hari ini, mendapat sambutan positif dalam kalangan penonton yang menonton melalui tayangan awal filem itu.
memuji jalan cerita, yang penuh plot twist, aksi perlawanan yang epik, lawak sempoi dan juga elemen visual yang penuh citarasa tempatan serta tema persahabatan sejati yang menyentuh hati penonton.
Jalan Cerita Penuh Feeling
EATM2 bukan sekadar animasi aksi dan komedi biasa, filem ini bermain dengan emosi penonton melalui pembinaan watak utama Ejen Ali, ejen-ejen lain, kawan-kawan dan juga ahli keluarga.
Setiap watak, tidak kira jahat atau baik ada motif dan masalah peribadi mereka sendiri. Watak-watak yang realistik penting untuk membina hubungan yang dinamik dalam filem ini, dan hasilnya, filem ini penuh dengan babak yang dramatik yang lebih mendalam, menyentuh jiwa dan bermakna.
5 Tahun Nak ‘Memasak’ Plot Twist Demi Plot Twist
Proses penulisan EATM2 mengambil masa lebih lima tahun di mana masa yang lama itu diperlukan untuk menyatukan jalan cerita filem ini dengan plot point yang diketengahkan dalam siri TV Ejen Ali dan filem pertama dulu.
Filem kedua sepatutnya menyusul selepas filem pertama pecah panggung, namun situasi pandemik yang melanda dunia serta penutupan operasi pawagam menangguhkan perancangannya. Pasukan WAU Animation bertukar fokus untuk menghasilkan siri TV Musim 3 sewaktu tempoh pandemik supaya peminat setia Ejen Ali masih disajikan konten yang fresh.
Perubahan ini, terutama dari segi perkembangan watak dan dunia Ejen Ali, menuntut penyesuaian besar dalam skrip filem dan penulis terpaksa menyusun semula plot penting agar filem kedua ini bukan sekadar sambungan, tetapi juga terasa segar dan selari dengan pengembangan diri dan dunia Ali.
Menulis Filem Bukan Sekadar Mengarang Ayat
Menurut pengarah EATM2, Usamah Zaid Yasin, menggalas tugas sebagai penulis skrip Ejen Ali dari musim pertama lagi. Dia mengakui yang menulis dari kosong jauh lebih mencabar daripada yang disangka.
“Pengalaman ini membuka mata saya dan saya sedar menjadi penulis sebenar bukan sekadar memberi maklum balas atau melakukan suntingan terhadap idea yang sedia ada. Ia memerlukan keupayaan untuk membina naratif yang berlapis, membentuk perjalanan watak yang meyakinkan dan mencipta emosi yang mampu menyentuh jiwa penonton. Dari situ, saya benar-benar menghargai seni penulisan sebagai tulang belakang kepada kejayaan sesebuah cerita,” katanya.
Pasukan Produksi Berpengalaman dan Penuh Passion
Pasukan di sebalik EATM2 mempunyai pengalaman bertahun-tahun dalam industri animasi, lengkap dengan jatuh bangun yang membentuk kematangan mereka.
Ejen Ali bagaikan cinta pertama, sebuah karya yang mereka lahirkan dengan sepenuh hati dan visi.
Prosesnya bukan mudah di mana setiap adegan, emosi dan jalan cerita diolah dengan teliti untuk memastikan ia bukan sekadar hiburan ringan, tetapi karya yang bermakna. Gabungan kemahiran, pengalaman dan jiwa inilah yang menjadikan EATM2 antara filem animasi tempatan terbaik yang pernah dihasilkan.
Kualiti Upgrade Walaupun Banyak Kekangan
Akibat pandemik dan cabaran ekonomi, WAU Animation terpaksa mengurangkan tenaga kerja dari hampir 100 orang kepada 60. Namun, disebabkan passion tinggi mereka sebagai pengkarya animasi, mereka tekad untuk memastikan aspek visual filem terbaru ni dinaik taraf lagi berbanding filem terdahulu.
Dengan sumber tenaga kerja terhad, WAU mengambil keputusan untuk bekerjasama dengan pekerja bebas dan studio luar termasuk dari Indonesia dan hasilnya boleh kita lihat dalam kejayaan WAU untuk menghasilkan filem penuh aksi yang penuh warna-warni dan pergerakan visual yang mempesonakan.
Keberanian Berkarya di Luar Mainstream
Bila Ejen Ali mula diperkenalkan ke pentas antarabangsa, pasukan WAU Animation diberitahu bahawa konsep siri panjang tak sesuai untuk kanak-kanak, kononnya mereka hanya mahu cerita ringkas dan mudah difaham.
Tapi pasukan ini berani menolak pandangan itu dan mereka memilih jalan yang lebih mencabar, mengambil inspirasi daripada Dragon Ball dan Avatar: The Last Airbender, untuk mencipta jalan cerita yang berlapis, penuh emosi, dan mampu berkembang bersama penonton tak kira umur. EATM2 adalah kemuncak kepada keberanian itu, sebuah naskhah yang membuktikan bahawa animasi tempatan mampu menyajikan naratif bertaraf dunia, tanpa perlu mengorbankan jiwa dan identiti kita sebagai warga Malaysia.
EATM2 sebuah filem yang mencerminkan semangat, kreativiti dan ketekunan anak tempatan dalam menghasilkan karya bertaraf dunia. Filem ini bukan saja menyentuh hati penonton dari pelbagai peringkat umur, tetapi juga mengangkat nama industri animasi tempatan ke tahap lebih tinggi. Jangan dengar cerita je, alami sendiri evolusi epik dunia Ejen Ali di layar perak sekarang!
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ada-elemen-meragukan-isu-ceroboh-tanah-raub-azam-baki/,Ada elemen meragukan isu ceroboh tanah Raub – Azam Baki,NASIONAL,"22 May 2025, 06:12PM","PUTRAJAYA: Suruhanjaya Pencegahan Rasuah Malaysia (SPRM) mengesan elemen meragukan berhubung isu pencerobohan tanah yang dijadikan kebun durian di Raub, Pahang.
Ketua Pesuruhjaya SPRM, Tan Sri Azam Baki berkata, pihaknya kini sedang mendapatkan keterangan saksi bagi menyokong keterangan yang ada.
“Saya boleh katakan memang kita jumpa perkara yang meragukan dalam siasatan berkenaan, tetapi yang penting kita dapatkan keterangan saksi.
“Perkara sukar adalah mendapatkan saksi-saksi terdahulu kerana sebelum ini kita juga sudah jalankan siasatan pada 2021, saksi terkini memang mudah kita panggil dan mereka ini semua akan dipanggil lagi untuk menjawab soalan pegawai penyiasat berhubung penerokaan tanah ini,” katanya pada sidang media di Ibu Pejabat SPRM, hari ini.
Azam berkata, setakat ini seramai 38 saksi sudah dipanggil terdiri daripada peneroka haram, peguam, Pegawai Pejabat Hutan Daerah, Pegawai Pejabat Daerah dan Tanah Unit Penguatkuasaan Negeri Pahang (UPNP), Perbadanan Setiausaha Kerajaan (PSK) dan syarikat pengurus tanah diceroboh.
“Saya juga ingin memberitahu bahawa kita juga sudah mempertimbangkan siasatan turut dilakukan mengikut Seksyen 403 Kanun Keseksaan.
“Undang-undang ini adalah satu kesalahan sekiranya mana-mana orang menggunakan harta secara curang, harta jenayah secara curang, di mana dalam hal ini suatu harta iaitu tanah itu bukan milik mereka,” katanya.
Menurutnya, sekiranya betul digunakan secara curang bagi tujuan faedah masing-masing, iaitu bagi kes ini merujuk kepada peneroka yang dikatakan meneroka tanah secara haram dengan menanam durian, ia adalah satu kesalahan.
“Jadi kini kita sedang melihat kepada isu jenayah dan juga tatakelola. Kes rasuah juga kita siasat, ia berhubung dengan mereka yang dikatakan menerima rasuah membabitkan pegawai penguat kuasa ketika itu,” katanya lagi.
Pada 10 Mei lalu, SPRM sudah mengenal pasti peneroka bagi siasatan pencerobohan tanah yang dijadikan kebun durian di Raub, Pahang.
Ketua Pesuruhjaya SPRM, Tan Sri Azam Baki dilaporkan berkata, pihaknya sudah mempunyai senarai individu yang akan dipanggil bagi membantu siasatan berhubung pencerobohan tanah terbabit.
Katanya, senarai itu turut meliputi peneroka dan pegawai kerajaan yang sudah bersara.
Sebelum ini, Sultan Pahang, Al-Sultan Abdullah Ri’ayatuddin Al-Mustafa Billah Shah, meluahkan rasa terkejut selepas dimaklumkan bahawa kira-kira 10,521 hektar tanah di daerah Raub diceroboh secara haram sejak beberapa dekad lalu.
Baginda amat terkejut dengan skala pencerobohan yang begitu besar, bersamaan kira-kira 14,700 padang bola sepak.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/guru-dedah-derita-murid-didera-dikurung-dalam-sangkar-anjing/,"Guru dedah derita murid didera, dikurung dalam sangkar anjing",NASIONAL,"22 May 2025, 06:31PM","BAYAN LEPAS: Rahsia penderaan seorang murid Tahun Enam terbongkar di sebuah sekolah di daerah ini apabila guru kaunseling mengesan luka dan lebam di belakang badannya, sebelum mangsa mendedahkan dia pernah dikurung dalam sangkar anjing oleh ibu bapanya.
Ketua Polis Daerah Barat Daya, Asisten Komisioner Sazalee Adam berkata, pihaknya menerima laporan daripada Guru Besar sekolah berkenaan pada 11.57 pagi, kelmarin.
“Susulan itu, polis menahan kedua-dua ibu bapa murid berkenaan yang masing-masing berusia 49 dan 47 tahun.
“Kedua-dua mereka yang juga pengurus program dan jurutera di dua kilang berlainan itu tidak mempunyai rekod lampau,” katanya ketika dihubungi, hari ini.
Sazalee berkata, siasatan mendapati mangsa dirotan di bahagian belakang badan kerana meletakkan makanan di dalam almari pakaian, Ahad lalu, dan kejadian berlaku di rumah mereka di sebuah kondominium di Sungai Ara.
“Guru kaunseling membuat pemeriksaan badan apabila melihat mangsa seperti dalam keadaan kesakitan ketika berada di sekolah.
“Pengadu (Guru Besar) mengetahui mangsa dipukul selepas dimaklumkan oleh guru kaunseling,” katanya.
Beliau berkata, mangsa yang juga anak kedua pasangan itu memberitahu dia sering dipukul dan pernah dikurung dalam sangkar anjing oleh suspek kira-kira dua tahun lalu.
“Murid berkenaan kini ditempatkan serta dirawat di Hospital Pulau Pinang dan Jabatan Kebajikan Masyarakat dimaklumkan sudah melawat mangsa.
“Kita turut merampas rotan di rumah suspek dan kes disiasat mengikut Seksyen 31(1)(a) Akta Kanak-Kanak 2001,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kes-rasuah-ismail-sabri-jovian-mandagie-bakal-diambil-keterangan/,Kes rasuah Ismail Sabri: Jovian Mandagie bakal diambil keterangan,NASIONAL,"22 May 2025, 04:32PM","Oleh: Syafiqah Damanhuri
PUTRAJAYA: Suruhanjaya Pencegahan Rasuah Malaysia (SPRM) akan memanggil bekas menantu Datuk Seri Ismail Sabri Yaakob iaitu Datuk Jovian Mandagie bagi membantu siasatan kes rasuah bekas Perdana Menteri itu.
Ketua Pesuruhjaya SPRM, Tan Sri Azam Baki berkata, usahawan itu yang kini telah pulang ke Indonesia akan ditemui untuk diambil keterangan.
“Saya dimaklumkan kita kena pergi jumpa dia. Kita tidak boleh memaksa dia datang ke sini sekarang kerana dia adalah warganegara Indonesia dan dia berada di sana.
“Jadi kita kena dapatkan kerjasama beliau. Saya jangka dalam tempoh seminggu dua ini.
“Saya sudah beritahu kepada pegawai penyiasat, pengarah untuk segerakan.” katanya pada sidang Media di Ibu Pejabat SPRM hari ini.
Tambahnya, Jovian antara nama yang disebut dalam kenyataan oleh Ahli Parlimen Bera itu untuk pengesahan aset yang diisytihar beliau pada 10 Februari lalu.
Ismail Sabri tidak lagi akan dipanggil memberi keterangan dan siasatan ke atasnya dijangka dapat diselesaikan pada pengakhiran bulan depan.
Kertas siasatan katanya akan dilengkapkan sebelum dirujuk ke pihak pendakwa raya sekiranya wujud elemen yang membawa kepada pertuduhan.
“Sekiranya terdapat elemen-elemen yang cukup untuk beliau dituduhkan, kita akan cadangkan pertuduhan terhadap beliau.
“Sekarang ini, saya boleh nyatakan, sekiranya telah siap dan ada elemen yang boleh tuduh saya akan bagi maklumat kemudian,” jelasnya.
Untuk rekod, Ahli Parlimen Bera itu disiasat berkaitan kes rasuah dan pengubahan wang haram membabitkan perbelanjaan serta perolehan dana untuk promosi dan publisiti program Keluarga Malaysia sepanjang tempoh perkhidmatannya dari Ogos 2021 hingga November 2022.
Kes disiasat mengikut Akta SPRM 2009 serta Akta Pencegahan Pengubahan Wang Haram, Pencegahan Pembiayaan Keganasan dan Hasil Daripada Aktiviti Haram 2001.
Pada 3 Mac lalu, Azam dilaporkan berkata, Ismail Sabri adalah suspek dalam siasatan kes berkenaan susulan penemuan wang tunai kira-kira RM170 juta dalam pelbagai mata wang serta 16 kilogram jongkong emas di sebuah rumah yang dijadikan ‘safe house’ hasil serbuan SPRM.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/cadangan-had-usia-pesaraan-65-tahun-belum-dibawa-ke-kabinet-pm/,Cadangan had usia persaraan 65 tahun belum dibawa ke kabinet – PM,NASIONAL,"22 May 2025, 04:46PM","Oleh: Hamdi Fahmi Mohamad Zaki
KUALA LUMPUR: Cadangan untuk mempertimbangkan had usia persaraan di Malaysia dinaikkan daripada 60 kepada 65 tahun belum dibawa ke kabinet.
Perdana Menteri, Datuk Seri Anwar Ibrahim berkata isu berkenaan wajar diberi perhatian namun kajian lanjut perlu dilaksanakan.
“Belum dibawa ke kabinet selalu paper itu akan dibincang akan dibentang kepada jemaah menteri.
Beliau berkata demikian selepas menghadiri Majlis Pelancaran Hadiah Bahasa Public Bank-Dewan Bahasa dan Pustaka di ibu negara hari ini.
“Biar dikaji implikasinya,kewangan,penduduk, peluang pekerjaan baru banyak implikasinya” ujar Perdana Menteri lagi.
Media sebelum ini melaporkan Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said berkata, perubahan had usia persaraan itu dilihat wajar kerana ramai dalam kalangan mereka yang berusia 60 tahun ke atas masih aktif.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sprm-sedia-siasat-projek-mykiosk-azam-baki/,SPRM sedia siasat projek MyKiosk – Azam Baki,NASIONAL,"22 May 2025, 04:51PM","PUTRAJAYA: Suruhanjaya Pencegahan Rasuah Malaysia (SPRM) memberi jaminan akan menjalankan siasatan jika terbukti wujud elemen rasuah atau salah laku membabitkan projek MyKiosk di bawah Kementerian Perumahan dan Kerajaan Tempatan (KPKT).
Ketua Pesuruhjaya SPRM, Tan Sri Azam Baki berkata, setakat ini pihaknya sudah menerima laporan berhubung perkara itu, selain dokumen yang dikemukakan KPKT berkaitan projek terbabit.
“Ada laporan diterima, saya boleh sahkan (laporan) oleh MCA semalam dan hari ini ada pihak KPKT membekalkan beberapa dokumen (berkaitan projek MyKiosk).
“Saya beri jaminan sekiranya ada elemen rasuah, kita akan siasat… bagi masa kepada kita untuk melihat apa-apa keterangan,” katanya pada sidang media di Ibu Pejabat SPRM, hari ini.
KPKT sebelum ini dilapor menyerahkan dokumen berkaitan projek MyKiosk yang mendapat perhatian pelbagai pihak kerana didakwa harga mahal kepada SPRM.
KPKT dalam kenyataan berkata penyerahan dokumen secara sukarela itu sebagai tanda komitmen kementerian dalam memastikan ketelusan serta integriti projek itu.
Ia susulan laporan dibuat Pemuda MCA Selangor kepada SPRM yang menggesa supaya siasatan dibuat membabitkan projek MyKiosk kendalian KPKT itu.
Mengulas lanjut, Azam berkata, buat masa ini pihaknya belum membuka sebarang kertas siasatan.
“Setakat ini apa yang dilaporkan kepada kami adalah berdasarkan maklumat media sosial dan sebelum ini SPRM pun tidak menerima sebarang laporan khusus yang menyatakan sebarang dokumen, keterangan dan sebagainya.
“Jadi berhubung perkara yang timbul daripada media sosial ini, saya perlu ulang beberapa kali bahawa kita perlu membuat pengesahan terlebih dahulu, tak boleh buat kesimpulan,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/100-akaun-milik-tokoh-korporat-bergelar-tan-sri-ahli-keluarga-dan-syarikat-bernilai-rm217-juta-dibeku/,"100 akaun milik tokoh korporat bergelar Tan Sri, ahli keluarga dan syarikat bernilai RM217 juta dibeku",NASIONAL,"22 May 2025, 05:08PM","Oleh: Syafiqah Damanhuri
PUTRAJAYA: Suruhanjaya Pencegahan Rasuah Malaysia (SPRM) membekukan 100 akaun perbankan peribadi, ahli keluarga dan syarikat milik seorang tokoh korporat bergelar Tan Sri bernilai lebih RM217 juta.
Ketua Pesuruhjayanya, Tan Sri Azam Baki berkata lima individu termasuk tokoh korporat  berkenaan telah dirakam percakapan dan lain-lain saksi dianggarkan seramai 13 orang akan dipanggil.
“Jadi bagi kes ini, setakat ini lima individu termasuk tokoh korporat bergelar Tan Sri berkenaan telah dirakam percakapan dan lain-lain saksi dianggarkan seramai 13 orang akan dirakam percakapan.
“Dan pembekuan akaun adalah 100 akaun perbankan milik tokoh korporat berkenaan. Ahli keluarga serta syarikat-syarikat berkaitan dengannya semuanya dibekukan bernilai lebih kurang RM217 juta,” katanya pada sidang media di Ibu Pejabat SPRM hari ini.
Tambahnya, keterangan itu penting untuk SPRM menjalankan persediaan bagi membantu siasatan kes rasuah melibatkan satu pelaburan dengan syarikat luar pesisir yang dikawal oleh dua orang proksi yang disyaki terlibat dalam rasuah.
“Ia melibatkan penerimaan hasil daripada penggubahan wang haram berkaitan dengan satu pelaburan, satu kontrak daripada negara Brazil, satu syarikat daripada negara Brazil melalui beberapa syarikat-syarikat luar pesisir atau offshore yang dikawal oleh dua orang proksi iaitu warga negara Malaysia yang kita syaki telah terlibat dalam rasuah.
“Dalam hal ini kita perlu mengambil masa kerana melibatkan negara-negara luar bagi kes money laundering ini yang mana untuk kes ini kita perlu dapatkan keterangan-keterangan daripada juga kerjasama daripada negara Brazil, Singapura, Netherlands dan juga beberapa negara lain,” katanya.
SPRM telah membuka dua kertas siasatan bagi mengesan transaksi kewangan yang berlaku di negara negara berkenaan hinggalah wang itu sampai ke Malaysia.
“Kita telah membuka dua kertas siasatan. Satu kertas siasatan di bawah akta kita di bawah Suruhanjaya Pencegah Rasuah itu berkaitan isu rasuah dan yang kedua ialah Seksyen 4 (1) Akta Pencegahan Penggubahan Wang Haram, Pencegahan Pembiayaan Keganasan dan Hasil daripada Aktiviti Haram 2001 (AMLATFPUAA).
“Dan dalam hal ini adalah penting bagi untuk kita mengesan ataupun mendapatkan keterangan berguna transaksi kewangan yang berlaku daripada negara-negara berkenaan hinggalah wang itu sampai ke Malaysia,” ujarnya lagi.
Sebelum ini, SPRM dilaporkan membuat pengesahan mengenai siasatan kes pengubahan wang haram yang dikaitkan dengan Sapura Energy Bhd (SEB).
Individu berkenaan juga sudah hadir ke Ibu Pejabat SPRM untuk dirakam percakapan selama dua hari berturut-turut.
Fokus siasatan SPRM menjurus kepada kesalahan di bawah Seksyen 23 Akta SPRM 2009 iaitu salah guna kuasa dalam isu membabitkan ganjaran yang meliputi gaji, bonus dan syer, selain ‘branding fee’ (yuran penjenamaan) dan amalan ‘private placement’ (penyenaraian persendirian) antara 2012 hingga 2021.
Siasatan juga sedang mengenal pasti kesalahan pecah amanah, salah guna dana dan pemalsuan di bawah Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ejen-ali-the-movie-2-jauh-lebih-hebat-dari-yang-disangka/,Ejen Ali The Movie 2: Jauh lebih hebat dari yang disangka,DUNIA SENI,"22 May 2025, 05:54PM","Oleh: Azreena Izaham
KUALA LUMPUR: Filem Ejen Ali The Movie 2 yang mula ditayangkan hari ini, mendapat sambutan positif dalam kalangan penonton yang menonton melalui tayangan awal filem itu.
memuji jalan cerita, yang penuh plot twist, aksi perlawanan yang epik, lawak sempoi dan juga elemen visual yang penuh citarasa tempatan serta tema persahabatan sejati yang menyentuh hati penonton.
Jalan Cerita Penuh Feeling
EATM2 bukan sekadar animasi aksi dan komedi biasa, filem ini bermain dengan emosi penonton melalui pembinaan watak utama Ejen Ali, ejen-ejen lain, kawan-kawan dan juga ahli keluarga.
Setiap watak, tidak kira jahat atau baik ada motif dan masalah peribadi mereka sendiri. Watak-watak yang realistik penting untuk membina hubungan yang dinamik dalam filem ini, dan hasilnya, filem ini penuh dengan babak yang dramatik yang lebih mendalam, menyentuh jiwa dan bermakna.
5 Tahun Nak ‘Memasak’ Plot Twist Demi Plot Twist
Proses penulisan EATM2 mengambil masa lebih lima tahun di mana masa yang lama itu diperlukan untuk menyatukan jalan cerita filem ini dengan plot point yang diketengahkan dalam siri TV Ejen Ali dan filem pertama dulu.
Filem kedua sepatutnya menyusul selepas filem pertama pecah panggung, namun situasi pandemik yang melanda dunia serta penutupan operasi pawagam menangguhkan perancangannya. Pasukan WAU Animation bertukar fokus untuk menghasilkan siri TV Musim 3 sewaktu tempoh pandemik supaya peminat setia Ejen Ali masih disajikan konten yang fresh.
Perubahan ini, terutama dari segi perkembangan watak dan dunia Ejen Ali, menuntut penyesuaian besar dalam skrip filem dan penulis terpaksa menyusun semula plot penting agar filem kedua ini bukan sekadar sambungan, tetapi juga terasa segar dan selari dengan pengembangan diri dan dunia Ali.
Menulis Filem Bukan Sekadar Mengarang Ayat
Menurut pengarah EATM2, Usamah Zaid Yasin, menggalas tugas sebagai penulis skrip Ejen Ali dari musim pertama lagi. Dia mengakui yang menulis dari kosong jauh lebih mencabar daripada yang disangka.
“Pengalaman ini membuka mata saya dan saya sedar menjadi penulis sebenar bukan sekadar memberi maklum balas atau melakukan suntingan terhadap idea yang sedia ada. Ia memerlukan keupayaan untuk membina naratif yang berlapis, membentuk perjalanan watak yang meyakinkan dan mencipta emosi yang mampu menyentuh jiwa penonton. Dari situ, saya benar-benar menghargai seni penulisan sebagai tulang belakang kepada kejayaan sesebuah cerita,” katanya.
Pasukan Produksi Berpengalaman dan Penuh Passion
Pasukan di sebalik EATM2 mempunyai pengalaman bertahun-tahun dalam industri animasi, lengkap dengan jatuh bangun yang membentuk kematangan mereka.
Ejen Ali bagaikan cinta pertama, sebuah karya yang mereka lahirkan dengan sepenuh hati dan visi.
Prosesnya bukan mudah di mana setiap adegan, emosi dan jalan cerita diolah dengan teliti untuk memastikan ia bukan sekadar hiburan ringan, tetapi karya yang bermakna. Gabungan kemahiran, pengalaman dan jiwa inilah yang menjadikan EATM2 antara filem animasi tempatan terbaik yang pernah dihasilkan.
Kualiti Upgrade Walaupun Banyak Kekangan
Akibat pandemik dan cabaran ekonomi, WAU Animation terpaksa mengurangkan tenaga kerja dari hampir 100 orang kepada 60. Namun, disebabkan passion tinggi mereka sebagai pengkarya animasi, mereka tekad untuk memastikan aspek visual filem terbaru ni dinaik taraf lagi berbanding filem terdahulu.
Dengan sumber tenaga kerja terhad, WAU mengambil keputusan untuk bekerjasama dengan pekerja bebas dan studio luar termasuk dari Indonesia dan hasilnya boleh kita lihat dalam kejayaan WAU untuk menghasilkan filem penuh aksi yang penuh warna-warni dan pergerakan visual yang mempesonakan.
Keberanian Berkarya di Luar Mainstream
Bila Ejen Ali mula diperkenalkan ke pentas antarabangsa, pasukan WAU Animation diberitahu bahawa konsep siri panjang tak sesuai untuk kanak-kanak, kononnya mereka hanya mahu cerita ringkas dan mudah difaham.
Tapi pasukan ini berani menolak pandangan itu dan mereka memilih jalan yang lebih mencabar, mengambil inspirasi daripada Dragon Ball dan Avatar: The Last Airbender, untuk mencipta jalan cerita yang berlapis, penuh emosi, dan mampu berkembang bersama penonton tak kira umur. EATM2 adalah kemuncak kepada keberanian itu, sebuah naskhah yang membuktikan bahawa animasi tempatan mampu menyajikan naratif bertaraf dunia, tanpa perlu mengorbankan jiwa dan identiti kita sebagai warga Malaysia.
EATM2 sebuah filem yang mencerminkan semangat, kreativiti dan ketekunan anak tempatan dalam menghasilkan karya bertaraf dunia. Filem ini bukan saja menyentuh hati penonton dari pelbagai peringkat umur, tetapi juga mengangkat nama industri animasi tempatan ke tahap lebih tinggi. Jangan dengar cerita je, alami sendiri evolusi epik dunia Ejen Ali di layar perak sekarang!
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ada-elemen-meragukan-isu-ceroboh-tanah-raub-azam-baki/,Ada elemen meragukan isu ceroboh tanah Raub – Azam Baki,NASIONAL,"22 May 2025, 06:12PM","PUTRAJAYA: Suruhanjaya Pencegahan Rasuah Malaysia (SPRM) mengesan elemen meragukan berhubung isu pencerobohan tanah yang dijadikan kebun durian di Raub, Pahang.
Ketua Pesuruhjaya SPRM, Tan Sri Azam Baki berkata, pihaknya kini sedang mendapatkan keterangan saksi bagi menyokong keterangan yang ada.
“Saya boleh katakan memang kita jumpa perkara yang meragukan dalam siasatan berkenaan, tetapi yang penting kita dapatkan keterangan saksi.
“Perkara sukar adalah mendapatkan saksi-saksi terdahulu kerana sebelum ini kita juga sudah jalankan siasatan pada 2021, saksi terkini memang mudah kita panggil dan mereka ini semua akan dipanggil lagi untuk menjawab soalan pegawai penyiasat berhubung penerokaan tanah ini,” katanya pada sidang media di Ibu Pejabat SPRM, hari ini.
Azam berkata, setakat ini seramai 38 saksi sudah dipanggil terdiri daripada peneroka haram, peguam, Pegawai Pejabat Hutan Daerah, Pegawai Pejabat Daerah dan Tanah Unit Penguatkuasaan Negeri Pahang (UPNP), Perbadanan Setiausaha Kerajaan (PSK) dan syarikat pengurus tanah diceroboh.
“Saya juga ingin memberitahu bahawa kita juga sudah mempertimbangkan siasatan turut dilakukan mengikut Seksyen 403 Kanun Keseksaan.
“Undang-undang ini adalah satu kesalahan sekiranya mana-mana orang menggunakan harta secara curang, harta jenayah secara curang, di mana dalam hal ini suatu harta iaitu tanah itu bukan milik mereka,” katanya.
Menurutnya, sekiranya betul digunakan secara curang bagi tujuan faedah masing-masing, iaitu bagi kes ini merujuk kepada peneroka yang dikatakan meneroka tanah secara haram dengan menanam durian, ia adalah satu kesalahan.
“Jadi kini kita sedang melihat kepada isu jenayah dan juga tatakelola. Kes rasuah juga kita siasat, ia berhubung dengan mereka yang dikatakan menerima rasuah membabitkan pegawai penguat kuasa ketika itu,” katanya lagi.
Pada 10 Mei lalu, SPRM sudah mengenal pasti peneroka bagi siasatan pencerobohan tanah yang dijadikan kebun durian di Raub, Pahang.
Ketua Pesuruhjaya SPRM, Tan Sri Azam Baki dilaporkan berkata, pihaknya sudah mempunyai senarai individu yang akan dipanggil bagi membantu siasatan berhubung pencerobohan tanah terbabit.
Katanya, senarai itu turut meliputi peneroka dan pegawai kerajaan yang sudah bersara.
Sebelum ini, Sultan Pahang, Al-Sultan Abdullah Ri’ayatuddin Al-Mustafa Billah Shah, meluahkan rasa terkejut selepas dimaklumkan bahawa kira-kira 10,521 hektar tanah di daerah Raub diceroboh secara haram sejak beberapa dekad lalu.
Baginda amat terkejut dengan skala pencerobohan yang begitu besar, bersamaan kira-kira 14,700 padang bola sepak.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-laluan-di-selangor-ditutup-secara-berperingkat/,Sidang Kemuncak ASEAN: Laluan di Selangor ditutup secara berperingkat,NASIONAL,"22 May 2025, 01:41PM","KUALA LUMPUR: Beberapa laluan di sekitar Selangor turut terlibat dengan penutupan secara berperingkat sempena Sidang Kemuncak ASEAN khususnya laluan yang melibatkan ketibaan dan keberangkatan pulang pemimpin dan delegasi.
Laluan yang ditutup membabitkan dari Kompleks Bunga Raya, Lapangan Terbang Antarabangsa Kuala Lumpur (KLIA) menuju ke ibu negara dan laluan dari Pangkalan Tentera Udara Diraja Malaysia (TUDM) Subang ke ibu negara.
Ketua Polis Selangor, Datuk Hussein Omar Khan berkata, penutupan laluan ini dilaksanakan mengikut masa ketibaan delegasi pada Ahad ini dan ketika keberangkatan pulang yang dijadualkan 28 Mei ini.
“Untuk pergerakan ketibaan delegasi menerusi KLIA, laluan akan ditutup secara berperingkat adalah dari Kompleks Bunga Raya menuju ke arah Lebuhraya KLIA Extension, Plaza Tol KLIA-Lebuhraya Elite, susur masuk Putrajaya, susur masuk Lebuhraya MEX dan Hentian Rehat & Rawat (RnR) Seri Kembangan, Lebuhraya MEX.
“Bagi laluan dari arah Pangkalan TUDM Subang, laluan yang terkesan adalah TUDM Subang-Jalan Monford-Lebuhraya GCE, Plaza Tol Shah Alam-Lebuhraya NKVE, susur keluar Kilometer 22 NKVE-Lebuhraya Utara Selatan dan sempadan Selangor-Kuala Lumpur (Kilometer 25.1 Pintu Gerbang),” katanya kepada media hari ini.
Hussein berkata, pihaknya menggesa semua pengguna jalan raya mengambil maklum berhubung penutupan dan lencongan laluan yang akan dilaksanakan secara berperingkat sepanjang tempoh Sidang Kemuncak ASEAN.
“Laluan akan dibuka secara berperingkat apabila konvoi delegasi melepasi setiap susur laluan, namun tumpuan penutupan penuh adalah hanya di pusat bandar raya menghala ke tempat persidangan iaitu di Pusat Konvensyen Kuala Lumpur (KLCC).
“Pengguna disaran merancang semula jadual perjalanan mereka bagi mengelak kesesakan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-latihan-keselamatan-lancar-persiapan-di-fasa-akhir/,"Sidang Kemuncak ASEAN: Latihan keselamatan lancar, persiapan di fasa akhir",NASIONAL,"22 May 2025, 01:50PM","Oleh: Fatin Hanani Sahimi
KUALA LUMPUR: Latihan simulasi keselamatan sempena Sidang Kemuncak ASEAN Ke-46 berjalan lancar di ibu negara hari ini sebagai persiapan menerima kehadiran pemimpin serantau tidak lama lagi.
Simulasi yang dikendalikan Polis Diraja Malaysia (PDRM) itu tertumpu kepada aspek pergerakan konvoi melibatkan delegasi ASEAN dan Majlis Kerjasama Teluk (GCC), khususnya di laluan utama sekitar Pusat Konvensyen Kuala Lumpur (KLCC).
Tinjauan Buletin TV3 mendapati, seawal jam 7 pagi pegawai dan anggota Jabatan Siasatan dan Penguatkuasaan Trafik (JSPT) PDRM telah mula memantau beberapa laluan strategik di sekitar kawasan KLCC.
Konvoi yang melibatkan kenderaan peronda pelbagai guna (MPV) serta motosikal berkuasa tinggi milik JSPT itu mula digerakkan sekitar jam 11.30 pagi, merentasi laluan utama termasuk di sekitar Persiaran KLCC.
Simulasi itu bertujuan menguji kelancaran serta koordinasi pasukan keselamatan menjelang acara kemuncak.
Dalam pada itu, persiapan akhir di lokasi utama sedang giat dijalankan membabitkan petugas teknikal, sukarelawan serta kakitangan kementerian dan agensi berkaitan.
Fokus utama termasuk penyelarasan logistik, susun atur dewan, sistem keselamatan dan pemasangan kemudahan teknologi maklumat.
Sidang Kemuncak ASEAN Ke-46 dijadual bermula dengan mesyuarat pegawai kanan pada 23 Mei, diikuti mesyuarat peringkat menteri pada 25 Mei, manakala mesyuarat melibatkan ketua-ketua kerajaan akan berlangsung pada 26 Mei.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-ipta-ipts-dibenarkan-laksana-pdp-dalam-talian-atau-fizikal/,"Sidang Kemuncak ASEAN: IPTA, IPTS dibenarkan laksana PdP dalam talian atau fizikal",NASIONAL,"22 May 2025, 02:22PM","KUALA LUMPUR: Institusi pendidikan tinggi (IPT) awam dan swasta diberikan kelonggaran untuk melaksanakan sesi pengajaran dan pembelajaran (PdP) secara dalam talian atau fizikal.
Kementerian Pendidikan Tinggi menerusi kenyataan hari ini memaklumkan, kelonggaran itu diberikan susulan penutupan jalan dan kawalan keselamatan di sekitar Lembah Klang, termasuk di Kuala Lumpur, Selangor, dan Putrajaya bersempena penganjuran Sidang Kemuncak ASEAN ke-46 yang bakal berlangsung dari 26 hingga 28 Mei.
“Setiap IPT diminta untuk membuat semakan lokasi, masa dan tarikh laluan yang ditutup sepanjang 26 hingga 28 Mei ini untuk menentukan keperluan bagi PdP secara dalam talian bagi memastikan warga tidak terkesan dengan kesesakan aliran trafik,” memetik kenyataan itu.
KPT memaklumkan pelajar dan warga IPT yang terkesan turut disarankan untuk menghubungi pihak pengurusan institusi masing-masing bagi mendapatkan maklumat lanjut.
“Kementerian yakin dengan PdP secara dalam talian ini akan memberi kemudahan kepada kepada warga IPT untuk merancang pergerakan harian mereka, di samping memastikan proses pembelajaran tidak terganggu dan dapat berjalan seperti biasa sepanjang penganjuran sidang kemuncak berkenaan,” menurut kenyataan itu lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-imc-bukti-persediaan-rapi-buat-pengamal-media/,Sidang Kemuncak ASEAN: IMC bukti persediaan rapi buat pengamal media,NASIONAL,"22 May 2025, 02:23PM","Oleh: Zulfakhri Shamsul Ariffin
KUALA LUMPUR: Penubuhan Pusat Media Antarabangsa (IMC) sempena Sidang Kemuncak ASEAN ke-46 bukan sahaja melancarkan tugasan lebih 1,200 petugas media yang berdaftar dari dalam dan luar negara, malah ia menjadi komitmen Malaysia selaku tuan rumah bagi menggalas peranan besar di pentas antarabangsa.
Bertempat di Pusat Konvensyen Kuala Lumpur (KLCC), IMC dilengkapi pelbagai kemudahan terkini termasuk kiosk papan sesentuh untuk memantau maklumat terkini, skrin gergasi memaparkan siaran langsung persidangan, bilik mesyuarat, kafeteria, meja dan tempat duduk lengkap serta kerusi urut.
Lebih menarik, Malaysia turut memanfaatkan teknologi 5G sepenuhnya bagi memastikan pengalaman digital yang lancar, selamat dan cekap, sekali gus memastikan kelancaran penyediaan bahan berita di seluruh dunia.
Menteri Komunikasi, Datuk Fahmi Fadzil berkata, kehadiran ribuan wartawan dari setiap pelusuk negara merupakan peluang terbaik untuk Malaysia menunjukkan semangat kerjasama serantau.
Semalam beliau turut memaklumkan, Suruhanjaya Komunikasi dan Multimedia Malaysia (MCMC) telah menyediakan beberapa kemudahan termasuk tiga unit “5G in a box” bersaiz besar dan 26 unit bersaiz kecil yang dipasang di beberapa lokasi sepanjang persidangan itu bagi memastikan capaian Internet yang memuaskan.
IMC akan menjadi hab rujukan utama dengan maklumat rasmi hanya disalurkan melalui agensi sahih seperti BERNAMA dan RTM.
Langkah itu bertujuan bagi mengekang penularan maklumat tidak tepat atau spekulatif sepanjang berlangsungnya persidangan.
IMC akan terus beroperasi sehingga hari terakhir persidangan, 28 Mei 2025, dan berperanan dalam menyampaikan mesej rasmi kepada dunia mengenai hala tuju baharu rantau Asia Tenggara.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lebih-150-akaun-keldai-judi-online-dibekukan/,Lebih 150 akaun keldai judi online dibekukan,NASIONAL,"22 May 2025, 02:24PM","GEORGE TOWN: Lebih 150 akaun dipercayai milik keldai akaun sindiket perjudian secara dalam talian dan penipuan siber di Pulau Pinang membabitkan wang melebihi RM32 juta, dibekukan.
Ketua Menteri, Chow Kon Yeow berkata, tindakan itu hasil operasi berterusan seperti Ops Dadu dilaksanakan Polis Diraja Malaysia (PDRM) bagi menumpaskan sindiket perjudian dan penipuan dalam talian.
“Berdasarkan rekod statistik PDRM, sebanyak 2,337 aduan berkaitan aktiviti perjudian dan promosi perjudian dalam talian direkodkan sepanjang 2023 dengan 2,681 tangkapan dilakukan serta 1,390 pertuduhan dikemukakan di mahkamah.
“Sebanyak 1,510 kes direkod membabitkan 1,810 tangkapan dan 1,084 pertuduhan pada tahun lalu,” katanya pada sidang Dewan Undangan Negeri (DUN) Pulau Pinang di sini, hari ini.
Beliau berkata, bagi tempoh Januari hingga Mac lalu, sebanyak 485 kes berkaitan perjudian dalam talian dan promosi perjudian direkodkan, membabitkan 542 tangkapan dan 255 pertuduhan.
Katanya, kerajaan negeri komited bekerjasama dengan semua agensi penguat kuasa bagi memastikan kegiatan haram seperti ini dapat dibanteras secara menyeluruh demi kesejahteraan dan keselamatan rakyat di negeri ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-2025-penutupan-jalan-utama-bermula-esok-apa-yang-anda-perlu-tahu/,Sidang Kemuncak ASEAN 2025: Penutupan jalan utama bermula esok – Apa yang anda perlu tahu,NASIONAL,"22 May 2025, 02:35PM","Oleh: Zulfakhri Shamsul Ariffin
KUALA LUMPUR: Sempena penganjuran Sidang Kemuncak ASEAN 2025 yang berlangsung dari 23 hingga 28 Mei, orang ramai di sekitar Lembah Klang dinasihatkan merancang perjalanan lebih awal berikutan penutupan jalan-jalan utama secara berperingkat.
Polis Diraja Malaysia (PDRM) mengumumkan pelaksanaan penutupan sementara bagi memastikan kelancaran pergerakan delegasi dan keselamatan sepanjang sidang berlangsung.
Berikut adalah penjelasan ringkas dan panduan penting bagi membantu orang awam memahami situasi lalu lintas sepanjang tempoh tersebut.
Penutupan akan dilaksanakan secara dinamik bergantung pada ketibaan pemimpin dan delegasi luar negara. Antara laluan utama terlibat termasuk:
– Lebuh Raya KLIA, ELITE (KLIA–Putrajaya), NKVE (Subang–Jalan Duta), Guthrie, MEX dan KL–Seremban.
– Jalan utama dalam bandar: Jalan Istana, Jalan Tun Razak, Jalan Ampang, Jalan Sultan Ismail, Jalan Bukit Bintang, Jalan Parlimen dan Jalan Kuching.
Penutupan melibatkan simpang utama sekitar pusat bandar seperti:
– Persimpangan Jalan Ampang / Jalan P. Ramlee
– Persimpangan Jalan Sultan Ismail / Jalan P. Ramlee
– Persimpangan Jalan Perak / Jalan P. Ramlee
– Persimpangan Jalan Stonor / Jalan Kia Peng
– Persiaran KLCC
Penutupan jalan dilaksanakan dalam tiga fasa mengikut masa:
– 8 pagi – 10.30 pagi: Tumpuan di sekitar Jalan Ampang, P. Ramlee, Jalan Stonor dan KLCC.
– 11.45 pagi – 1 tengah hari: Jalan Tun Razak, Mahameru dan Sultan Abdul Halim.
– 1.45 tengah hari – 3 petang: Jalan Parlimen, Jalan Kuching dan kawasan sekitar Bukit Bintang.
Kembali kepada laluan sama seperti 23–26 Mei. Tumpuan utama adalah pada pergerakan keluar para pemimpin selepas sidang berakhir.
Penutupan jalan adalah amalan biasa semasa persidangan antarabangsa bertaraf tinggi. Langkah ini membantu:
– Memastikan kawalan keselamatan tertinggi kepada pemimpin negara-negara ASEAN dan rakan dialog.
– Menjamin kelancaran laluan kenderaan rasmi dan delegasi antarabangsa ke lokasi persidangan.
– Mengurangkan risiko kesesakan luar kawalan di sekitar pusat acara dan hotel penginapan rasmi.
Rancang Perjalanan Awal: Gunakan aplikasi navigasi (Waze, Google Maps) dan semak notis rasmi dari PDRM atau DBKL.
Guna Pengangkutan Awam: LRT, MRT dan Monorel akan beroperasi seperti biasa dan menjadi pilihan terbaik mengelak kesesakan.
Tunda Urusan Tidak Penting: Sekiranya tidak mendesak, elakkan memasuki kawasan pusat bandar antara 23–28 Mei.
Ikuti Saluran Rasmi: Sebarang kemas kini terkini boleh diperoleh daripada PDRM, Jabatan Penerangan, BERNAMA atau media arus perdana.
Sidang Kemuncak ASEAN 2025 adalah acara penting yang membawa manfaat besar kepada negara dari segi diplomasi, ekonomi dan imej antarabangsa.
Walaupun sedikit ketidakselesaan mungkin berlaku, kerjasama semua pihak amat dihargai demi kelancaran dan kejayaan penganjuran Malaysia sebagai tuan rumah kali ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemilihan-pkr-perpaduan-dan-kesetiaan-kunci-kekuatan-utama-parti-ramanan/,Pemilihan PKR: Perpaduan dan kesetiaan kunci kekuatan utama parti – Ramanan,NASIONAL,"22 May 2025, 02:43PM","Oleh: Zulfakhri Shamsul Ariffin
KUALA LUMPUR: Calon Naib Presiden Parti Keadilan Rakyat (PKR), Datuk Seri Ramanan Ramakrishnan menyeru seluruh ahli dan perwakilan parti supaya memperkukuh nilai perpaduan dan kesetiaan demi kelangsungan perjuangan parti itu yang berteraskan reformasi serta keadilan untuk semua.
Menurut beliau, kekuatan sebenar PKR bukan sahaja terletak pada tokoh pimpinan tetapi juga berpaksikan kesetiaan akar umbi yang sentiasa menyokong parti dalam apa jua keadaan.
“Fokus utama saya adalah untuk membawa suara rakyat dan akar umbi kepada arus pimpinan perdana.
“Saya bertekad membawa suara Malaysia Madani yang menekankan perpaduan, kasih sayang dan tanggungjawab sosial,” katanya dalam satu kenyataan menjelang pemilihan PKR esok.
Ramanan, yang juga Timbalan Menteri Pembangunan Usahawan dan Koperasi menegaskan, PKR adalah rumah besar untuk semua rakyat Malaysia di mana perpaduan dan kesetiaan akar umbi menjadi teras kekuatan parti.
“Parti kita, rumah kita, PKR adalah parti untuk semua rakyat Malaysia.
“Di dalam rumah ini, perpaduan adalah tiangnya, dan kesetiaan akar umbi adalah nadinya, tanpa akar umbi, parti hilang rohnya,” tegas beliau.
Beliau dalam masa sama menyatakan bahawa obejktif itu tidak seharusnya cuma sekadar bermusim sebaliknya ia perlu dijadikan sebagai panduan.
“Kita mesti benar-benar ikhlas mendengar dan mengangkat suara dari bawah.
“Hanya dengan itu, kita dapat membina sebuah parti yang benar-benar mencerminkan wajah rakyat dan merakyatkannya,” ujarnya lagi.
Ramanan yang juga bertanggungjawab menjaga hal ehwal komuniti India dalam PKR berkata, beliau menawarkan diri atas dasar tanggungjawab dan kesetiaan terhadap parti.
“Selepas pemilihan ini, kita perlu bersatu di bawah satu bumbung untuk memperkasakan lagi jentera parti ini di bawah kepimpinan Datuk Seri Anwar Ibrahim,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-ipta-ipts-dibenarkan-laksana-pdp-dalam-talian-atau-fizikal/,"Sidang Kemuncak ASEAN: IPTA, IPTS dibenarkan laksana PdP dalam talian atau fizikal",NASIONAL,"22 May 2025, 02:22PM","KUALA LUMPUR: Institusi pendidikan tinggi (IPT) awam dan swasta diberikan kelonggaran untuk melaksanakan sesi pengajaran dan pembelajaran (PdP) secara dalam talian atau fizikal.
Kementerian Pendidikan Tinggi menerusi kenyataan hari ini memaklumkan, kelonggaran itu diberikan susulan penutupan jalan dan kawalan keselamatan di sekitar Lembah Klang, termasuk di Kuala Lumpur, Selangor, dan Putrajaya bersempena penganjuran Sidang Kemuncak ASEAN ke-46 yang bakal berlangsung dari 26 hingga 28 Mei.
“Setiap IPT diminta untuk membuat semakan lokasi, masa dan tarikh laluan yang ditutup sepanjang 26 hingga 28 Mei ini untuk menentukan keperluan bagi PdP secara dalam talian bagi memastikan warga tidak terkesan dengan kesesakan aliran trafik,” memetik kenyataan itu.
KPT memaklumkan pelajar dan warga IPT yang terkesan turut disarankan untuk menghubungi pihak pengurusan institusi masing-masing bagi mendapatkan maklumat lanjut.
“Kementerian yakin dengan PdP secara dalam talian ini akan memberi kemudahan kepada kepada warga IPT untuk merancang pergerakan harian mereka, di samping memastikan proses pembelajaran tidak terganggu dan dapat berjalan seperti biasa sepanjang penganjuran sidang kemuncak berkenaan,” menurut kenyataan itu lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-imc-bukti-persediaan-rapi-buat-pengamal-media/,Sidang Kemuncak ASEAN: IMC bukti persediaan rapi buat pengamal media,NASIONAL,"22 May 2025, 02:23PM","Oleh: Zulfakhri Shamsul Ariffin
KUALA LUMPUR: Penubuhan Pusat Media Antarabangsa (IMC) sempena Sidang Kemuncak ASEAN ke-46 bukan sahaja melancarkan tugasan lebih 1,200 petugas media yang berdaftar dari dalam dan luar negara, malah ia menjadi komitmen Malaysia selaku tuan rumah bagi menggalas peranan besar di pentas antarabangsa.
Bertempat di Pusat Konvensyen Kuala Lumpur (KLCC), IMC dilengkapi pelbagai kemudahan terkini termasuk kiosk papan sesentuh untuk memantau maklumat terkini, skrin gergasi memaparkan siaran langsung persidangan, bilik mesyuarat, kafeteria, meja dan tempat duduk lengkap serta kerusi urut.
Lebih menarik, Malaysia turut memanfaatkan teknologi 5G sepenuhnya bagi memastikan pengalaman digital yang lancar, selamat dan cekap, sekali gus memastikan kelancaran penyediaan bahan berita di seluruh dunia.
Menteri Komunikasi, Datuk Fahmi Fadzil berkata, kehadiran ribuan wartawan dari setiap pelusuk negara merupakan peluang terbaik untuk Malaysia menunjukkan semangat kerjasama serantau.
Semalam beliau turut memaklumkan, Suruhanjaya Komunikasi dan Multimedia Malaysia (MCMC) telah menyediakan beberapa kemudahan termasuk tiga unit “5G in a box” bersaiz besar dan 26 unit bersaiz kecil yang dipasang di beberapa lokasi sepanjang persidangan itu bagi memastikan capaian Internet yang memuaskan.
IMC akan menjadi hab rujukan utama dengan maklumat rasmi hanya disalurkan melalui agensi sahih seperti BERNAMA dan RTM.
Langkah itu bertujuan bagi mengekang penularan maklumat tidak tepat atau spekulatif sepanjang berlangsungnya persidangan.
IMC akan terus beroperasi sehingga hari terakhir persidangan, 28 Mei 2025, dan berperanan dalam menyampaikan mesej rasmi kepada dunia mengenai hala tuju baharu rantau Asia Tenggara.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lebih-150-akaun-keldai-judi-online-dibekukan/,Lebih 150 akaun keldai judi online dibekukan,NASIONAL,"22 May 2025, 02:24PM","GEORGE TOWN: Lebih 150 akaun dipercayai milik keldai akaun sindiket perjudian secara dalam talian dan penipuan siber di Pulau Pinang membabitkan wang melebihi RM32 juta, dibekukan.
Ketua Menteri, Chow Kon Yeow berkata, tindakan itu hasil operasi berterusan seperti Ops Dadu dilaksanakan Polis Diraja Malaysia (PDRM) bagi menumpaskan sindiket perjudian dan penipuan dalam talian.
“Berdasarkan rekod statistik PDRM, sebanyak 2,337 aduan berkaitan aktiviti perjudian dan promosi perjudian dalam talian direkodkan sepanjang 2023 dengan 2,681 tangkapan dilakukan serta 1,390 pertuduhan dikemukakan di mahkamah.
“Sebanyak 1,510 kes direkod membabitkan 1,810 tangkapan dan 1,084 pertuduhan pada tahun lalu,” katanya pada sidang Dewan Undangan Negeri (DUN) Pulau Pinang di sini, hari ini.
Beliau berkata, bagi tempoh Januari hingga Mac lalu, sebanyak 485 kes berkaitan perjudian dalam talian dan promosi perjudian direkodkan, membabitkan 542 tangkapan dan 255 pertuduhan.
Katanya, kerajaan negeri komited bekerjasama dengan semua agensi penguat kuasa bagi memastikan kegiatan haram seperti ini dapat dibanteras secara menyeluruh demi kesejahteraan dan keselamatan rakyat di negeri ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-2025-penutupan-jalan-utama-bermula-esok-apa-yang-anda-perlu-tahu/,Sidang Kemuncak ASEAN 2025: Penutupan jalan utama bermula esok – Apa yang anda perlu tahu,NASIONAL,"22 May 2025, 02:35PM","Oleh: Zulfakhri Shamsul Ariffin
KUALA LUMPUR: Sempena penganjuran Sidang Kemuncak ASEAN 2025 yang berlangsung dari 23 hingga 28 Mei, orang ramai di sekitar Lembah Klang dinasihatkan merancang perjalanan lebih awal berikutan penutupan jalan-jalan utama secara berperingkat.
Polis Diraja Malaysia (PDRM) mengumumkan pelaksanaan penutupan sementara bagi memastikan kelancaran pergerakan delegasi dan keselamatan sepanjang sidang berlangsung.
Berikut adalah penjelasan ringkas dan panduan penting bagi membantu orang awam memahami situasi lalu lintas sepanjang tempoh tersebut.
Penutupan akan dilaksanakan secara dinamik bergantung pada ketibaan pemimpin dan delegasi luar negara. Antara laluan utama terlibat termasuk:
– Lebuh Raya KLIA, ELITE (KLIA–Putrajaya), NKVE (Subang–Jalan Duta), Guthrie, MEX dan KL–Seremban.
– Jalan utama dalam bandar: Jalan Istana, Jalan Tun Razak, Jalan Ampang, Jalan Sultan Ismail, Jalan Bukit Bintang, Jalan Parlimen dan Jalan Kuching.
Penutupan melibatkan simpang utama sekitar pusat bandar seperti:
– Persimpangan Jalan Ampang / Jalan P. Ramlee
– Persimpangan Jalan Sultan Ismail / Jalan P. Ramlee
– Persimpangan Jalan Perak / Jalan P. Ramlee
– Persimpangan Jalan Stonor / Jalan Kia Peng
– Persiaran KLCC
Penutupan jalan dilaksanakan dalam tiga fasa mengikut masa:
– 8 pagi – 10.30 pagi: Tumpuan di sekitar Jalan Ampang, P. Ramlee, Jalan Stonor dan KLCC.
– 11.45 pagi – 1 tengah hari: Jalan Tun Razak, Mahameru dan Sultan Abdul Halim.
– 1.45 tengah hari – 3 petang: Jalan Parlimen, Jalan Kuching dan kawasan sekitar Bukit Bintang.
Kembali kepada laluan sama seperti 23–26 Mei. Tumpuan utama adalah pada pergerakan keluar para pemimpin selepas sidang berakhir.
Penutupan jalan adalah amalan biasa semasa persidangan antarabangsa bertaraf tinggi. Langkah ini membantu:
– Memastikan kawalan keselamatan tertinggi kepada pemimpin negara-negara ASEAN dan rakan dialog.
– Menjamin kelancaran laluan kenderaan rasmi dan delegasi antarabangsa ke lokasi persidangan.
– Mengurangkan risiko kesesakan luar kawalan di sekitar pusat acara dan hotel penginapan rasmi.
Rancang Perjalanan Awal: Gunakan aplikasi navigasi (Waze, Google Maps) dan semak notis rasmi dari PDRM atau DBKL.
Guna Pengangkutan Awam: LRT, MRT dan Monorel akan beroperasi seperti biasa dan menjadi pilihan terbaik mengelak kesesakan.
Tunda Urusan Tidak Penting: Sekiranya tidak mendesak, elakkan memasuki kawasan pusat bandar antara 23–28 Mei.
Ikuti Saluran Rasmi: Sebarang kemas kini terkini boleh diperoleh daripada PDRM, Jabatan Penerangan, BERNAMA atau media arus perdana.
Sidang Kemuncak ASEAN 2025 adalah acara penting yang membawa manfaat besar kepada negara dari segi diplomasi, ekonomi dan imej antarabangsa.
Walaupun sedikit ketidakselesaan mungkin berlaku, kerjasama semua pihak amat dihargai demi kelancaran dan kejayaan penganjuran Malaysia sebagai tuan rumah kali ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemilihan-pkr-perpaduan-dan-kesetiaan-kunci-kekuatan-utama-parti-ramanan/,Pemilihan PKR: Perpaduan dan kesetiaan kunci kekuatan utama parti – Ramanan,NASIONAL,"22 May 2025, 02:43PM","Oleh: Zulfakhri Shamsul Ariffin
KUALA LUMPUR: Calon Naib Presiden Parti Keadilan Rakyat (PKR), Datuk Seri Ramanan Ramakrishnan menyeru seluruh ahli dan perwakilan parti supaya memperkukuh nilai perpaduan dan kesetiaan demi kelangsungan perjuangan parti itu yang berteraskan reformasi serta keadilan untuk semua.
Menurut beliau, kekuatan sebenar PKR bukan sahaja terletak pada tokoh pimpinan tetapi juga berpaksikan kesetiaan akar umbi yang sentiasa menyokong parti dalam apa jua keadaan.
“Fokus utama saya adalah untuk membawa suara rakyat dan akar umbi kepada arus pimpinan perdana.
“Saya bertekad membawa suara Malaysia Madani yang menekankan perpaduan, kasih sayang dan tanggungjawab sosial,” katanya dalam satu kenyataan menjelang pemilihan PKR esok.
Ramanan, yang juga Timbalan Menteri Pembangunan Usahawan dan Koperasi menegaskan, PKR adalah rumah besar untuk semua rakyat Malaysia di mana perpaduan dan kesetiaan akar umbi menjadi teras kekuatan parti.
“Parti kita, rumah kita, PKR adalah parti untuk semua rakyat Malaysia.
“Di dalam rumah ini, perpaduan adalah tiangnya, dan kesetiaan akar umbi adalah nadinya, tanpa akar umbi, parti hilang rohnya,” tegas beliau.
Beliau dalam masa sama menyatakan bahawa obejktif itu tidak seharusnya cuma sekadar bermusim sebaliknya ia perlu dijadikan sebagai panduan.
“Kita mesti benar-benar ikhlas mendengar dan mengangkat suara dari bawah.
“Hanya dengan itu, kita dapat membina sebuah parti yang benar-benar mencerminkan wajah rakyat dan merakyatkannya,” ujarnya lagi.
Ramanan yang juga bertanggungjawab menjaga hal ehwal komuniti India dalam PKR berkata, beliau menawarkan diri atas dasar tanggungjawab dan kesetiaan terhadap parti.
“Selepas pemilihan ini, kita perlu bersatu di bawah satu bumbung untuk memperkasakan lagi jentera parti ini di bawah kepimpinan Datuk Seri Anwar Ibrahim,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/punca-kebakaran-ppr-korbankan-kanak-kanak-empat-tahun-masih-disiasat/,Punca kebakaran PPR korbankan kanak-kanak empat tahun masih disiasat,NASIONAL,"22 May 2025, 03:35PM","MELAKA: Jabatan Bomba dan Penyelamat Malaysia (JBPM) Melaka masih menyiasat punca sebenar kebakaran Projek Perumahan Rakyat (PPR) Krubong, Jumaat lalu yang mengorbankan kanak-kanak lelaki berusia empat tahun.
Pengarah Jabatan Bomba dan Penyelamat Malaysia (JBPM) Melaka, Mohd Zaidi Ma’at berkata, siasatan dijalankan daripada pelbagai sudut termasuk dari segi kecuaian serta kerosakan sistem kebombaan di PPR terbabit.
“Kebakaran itu dipercayai bermula dari dalam bilik, cuma puncanya masih dalam siasatan sebab kita tengok daripada pelbagai sudut.
“Daripada penemuan awal kita, iaitu hasil temubual dengan beberapa saksi, kita tidak menolak kemungkinan ada sedikit kecuaian dan pada masa sama juga dilaporkan beberapa sistem kebombaan di PPR itu tidak berada dalam keadaan baik iaitu gegelung hos dan alat pemadam api.
“Kita sudah melakukan pemeriksaan dan tidak menolak kemungkinan di situ ada elemenvandalisme kepada peralatan kebombaan hingga penduduk setempat tidak dapat menggunakan alat-alat itu untuk memadam kebakaran di peringkat awal,” katanya selepas Majlis Perasmian Seminar Organisasi Kebakaran JBPM Melaka 2025, hari ini.
Menurut beliau lagi, mangsa ditemui meninggal dunia dalam bilik ketiga rumah itu dipercayai terperangkap ketika api marak, manakala ibu dan empat adik beradik yang lain sempat menyelamatkan diri.
Mengulas lanjut, pihaknya menerima maklumat kebakaran pada 2.30 petang dan pasukannya tiba lapan minit kemudian, dengan operasi menggunakan hos satu aliran yang diambil dari bawah.
“Pili bomba di blok tempat kejadian berfungsi dengan baik. Yang rosak adalah gegelung hos dan alat-alat pemadam api yang majoritinya sudah terkeluar gas dipercayai akibat vandalisme,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/peniaga-diarah-segera-turunkan-iklan-rokok-eletronik/,Peniaga diarah segera turunkan iklan rokok elektronik,NASIONAL,"22 May 2025, 03:40PM","KLANG: Kerajaan Selangor mengarahkan semua peniaga rokok elektronik (e-rokok) atau vape untuk menurunkan promosi dan iklan jualan berkaitan e-rokok sebelum diambil tindakan.
Exco Kerajaan Tempatan dan Pelancongan Selangor, Datuk Ng Suee Lim berkata, arahan itu sudah dibincang dan dipersetujui dalam Majlis-Majlis Mesyuarat Kerajaan Negeri (MMKN) baru-baru ini.
“Kerajaan negeri tidak pernah mengeluarkan lesen bagi penjualan dan perniagaan e-rokok atau vape, mereka berniaga dan menjual tanpa izin, tanpa lesen dan mereka paparkan iklan sendiri.
“Dalam kawasan Majlis Bandaraya Diraja Klang (MBDK), ada 45 premis mempunyai iklan dan menjual vape dan di seluruh Selangor pasti lebih banyak bilangannya,” katanya.
Beliau berkata demikian pada sidang media selepas lawatan rasmi ke MBDK yang menjadi pihak berkuasa PBT pertama dilawati tahun ini, hari ini.
Mengulas lanjut, semua PBT sudah boleh mengeluarkan notis kepada peniaga e-rokok dalam kawasan pentadbiran masing-masing dengan mengarahkan mereka untuk menurunkan iklan.
“Kalau mereka tidak turunkan iklan berkenaan mengikut masa dan tarikh ditetapkan pada notis, PBT akan ambil tindakan selanjutnya.
“Kalau PBT yang turunkan iklan, peniaga akan dikenakan saman,” katanya.
Jelasnya, bagaimanapun untuk mengharamkan penjualan e-rokok masih dalam kajian dan belum dimuktamadkan lagi.
Suee Lim berkata, semua PBT di Selangor diarah untuk menyita iklan memaparkan rokok elektronik atau vape di seluruh negeri, dengan negeri ini dalam proses pertimbangan melarang penjualannya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/polis-sahkan-tangkapan-suspek-kes-simbah-asid-pengusaha-spa/,Polis sahkan tangkapan suspek kes simbah asid pengusaha spa,NASIONAL,"22 May 2025, 10:09AM","KOTA BHARU: Polis Kelantan mengesahkan menahan seorang wanita yang disyaki terbabit dalam kejadian simbah asid membabitkan pengusaha spa di Bachok, Sabtu lalu.

Ketua Polis Kelantan, Datuk Mohd Yusoff Mamat berkata, suspek berusia 38 tahun ditahan di hadapan sebuah kilang getah di Kuala Krai, 4 petang semalam.

“Tangkapan dilakukan Bahagian Siasatan Khas (D9) IPK (Ibu Pejabat Polis Kontinjen) Kelantan bersama anggota BSJ (Bahagian Siasatan Jenayah) IPD (Ibu Pejabat Polis Daerah) Bachok dalam satu operasi bersepadu semalam.

“Suspek bekerja di sebuah kilang getah dan tidak mempunyai rekod jenayah lampau.

“Polis turut merampas sebuah Perodua Myvi, telefon bimbit dan alat kawalan kenderaan.

“Kes disiasat di bawah Seksyen 326 Kanun Keseksaan.

“Suspek akan direman pada pagi ini di Mahkamah Majistret Bachok bagi menjalankan siasatan lanjut,” katanya menerusi kenyataan media di sini, hari ini.

Beliau berkata, polis Kelantan akan mengambil tindakan tegas terhadap mana-mana individu yang mendatangkan kecederaan parah.

Katanya, orang ramai dinasihatkan tidak membuat sebarang spekulasi, dan sekiranya terdapat sebarang maklumat berkaitan boleh disalurkan terus kepada IPD Bachok atau mana-mana balai polis berhampiran.

Dalam kejadian Sabtu lalu, pengusaha spa, Nor Faziera Muda, 27, terpaksa menjalani pembedahan selama enam jam selepas disimbah asid oleh tiga orang berpakaian purdah.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kedah-beri-tempoh-hingga-disember-larangan-jualan-vape-kekal/,"Kedah beri tempoh hingga Disember, larangan jualan vape kekal",NASIONAL,"22 May 2025, 10:41AM","ALOR SETAR: Pengusaha kedai vape di Kedah diberi tempoh hingga Disember untuk menghentikan operasi susulan larangan sepenuhnya penjualan rokok elektronik itu di negeri ini.
Pengerusi Jawatankuasa Perumahan, Kerajaan Tempatan dan Kesihatan negeri, Mansor Zakaria berkata, kerajaan negeri tidak akan melanjutkan tempoh berkenaan dan ia dikuat kuasa bagi menjaga kesihatan rakyat serta membendung ancaman dadah sintetik.
Katanya, tempoh tujuh bulan bermula Mei hingga Disember dianggap mencukupi bagi peniaga beralih ke bidang perniagaan lain.
“Peniaga vape diharap dapat tukar kepada perniagaan lain selepas ini, kita sudah beri ruang untuk mereka.
“Tujuh bulan adalah tempoh yang munasabah. Keputusan ini kita capai pada mesyuarat bersama semua pihak berkuasa tempatan (PBT) di Kedah minggu ini,” katanya ketika dihubungi hari ini.
Untuk rekod, penjualan vape kini tertakluk mengikut Akta Kawalan Produk Merokok Demi Kesihatan Awam 2024 (Akta 852).
Pada 24 April lalu, Kerajaan Terengganu mengumumkan larangan penjualan vape berkuat kuasa 1 Ogos dan Perlis mengikut jejak sama dengan pelaksanaan larangan pada tarikh sama.
Sebelum ini, media melaporkan, Menteri Besar, Datuk Seri Muhammad Sanusi Md Nor mengumumkan kerajaan negeri tidak akan memperbaharui lesen premis perniagaan vape yang tamat tahun ini.
Langkah itu sebahagian dasar lebih ketat kerajaan negeri dalam usaha menangani peningkatan penyalahgunaan dadah sintetik, termasuk dalam kalangan pelajar sekolah.
Muhammad Sanusi berkata, produk vape semakin disalah guna apabila bahan terlarang dicampur dalam cecair dan dijual secara terbuka.
Bagaimanapun, pengusaha kedai vape kecewa apabila mereka disamakan dengan pihak menjual bahan terlarang, sedangkan beroperasi secara sah dan merayu diberi tempoh lebih panjang untuk menyesuaikan diri dengan larangan berkenaan.
Mansor berkata, penguatkuasaan penuh akan bermula awal tahun depan dan tindakan sitaan akan diambil terhadap premis yang masih menjual produk vape selepas tarikh ditetapkan.
“Kebanyakan lesen premis tamat pada Disember ini dan sebahagian kecil akan tamat pada Januari serta Februari tahun depan.
“Jika masih degil dan ingkar, kita akan keluarkan kompaun serta rampas barang,” katanya.
Mansor berkata, bagi kedai serbaneka dan premis lain menjual vape, penguatkuasaan terletak di bawah bidang kuasa Kementerian Kesihatan (KKM).
Beliau berkata, KKM juga wajar membatalkan semua lesen pengeluaran dan penjualan vape pada peringkat Persekutuan.
“Negeri hanya kawal penjualan di premis, tetapi lesen jualan diberi Kerajaan Pusat. Jika Persekutuan hentikan pengeluaran lesen, isu ini boleh selesai sepenuhnya.
“KKM selalu ingatkan rakyat kesan buruk vape, jadi Kerajaan Pusat perlu ambil langkah tegas haramkan terus penjualan vape,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/transformasi-digital-antara-fokus-dalam-sidang-kemuncak-asean-pm/,Transformasi digital antara fokus dalam Sidang Kemuncak ASEAN – PM,NASIONAL,"22 May 2025, 11:32AM","PUTRAJAYA: Transformasi Digital antara fokus yang akan dibawa Malaysia dalam mesyuarat Sidang Kemuncak ASEAN dan Sidang kemuncak ASEAN-GCC-CHINA yang akan berlangsung minggu ini.
Menurut Perdana Menteri Datuk Seri Anwar Ibrahim, ia sebahagian daripada sokongan Malaysia dalam membantu negara-negara ASEAN terus berkembang dalam bidang digitalisasi dan kecederdasan buatan (AI).
“Izinkan saya memimpin perbincangan mengenai perkara yang akan kita bincangkan minggu ini, ketika kita bertemu dengan para pemimpin ASEAN, kemudian bersama dengan pemimpin dari negara Majlis Kerjasama Teluk (GCC) dan China.
“Fokus utama Kepengerusian ASEAN adalah, sudah tentu, peralihan tenaga dan kita telah mencapai kejayaan dengan Vietnam, serta tahun ini dengan Singapura,” jelasnya.
Tambah Anwar, sebarang kerjasama strategik transformasi digital antara Malaysia bersama negara ASEAN itu akan diumumkan secara berperingkat.
Ia sekaligus katanya memperlihatkan kepimpinan Malaysia dalam Kepengerusian ASEAN kali ini.
“Ia bukan sekadar memperlihatkan sikap dan kenyataan yang bersifat linear, tetapi sesuatu yang boleh membangkitkan keterujaan.
“Sesuatu yang boleh dikongsi dan disokong oleh negara-negara jiran, sebagaimana kita juga akan terus menyokong pembangunan pendigitalan dan kecerdasan buatan (AI) di negara-negara jiran kita.
“Kerana kita mahu ASEAN, di bawah kepimpinan Malaysia tentunya, menjadi hab digital yang lebih berdaya saing. Pada masa ini, Malaysia telah meraih reputasi tersebut, hasil daripada kestabilan dan kejelasan dalam dasar-dasar kita,” katanya lagi.
Beliau berkata demikian ketika berucap merasmikan Majlis Pelancaran Maistorage Technology di Putrajaya hari ini.
Hadir sama dalam majlis itu, Menteri Pelaburan, Perdagangan dan Industri (MITI), Tengku Datuk Seri Zafrul Tengku AbduL Aziz, Menteri Pengangkutan, Anthony Loke Siew Fook dan Menteri Sumber Manusia, Steven Sim Chee Keong.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pm-puji-maistorage-bawa-lonjakan-istimewa-buat-malaysia-dalam-bidang-ai/,"PM puji MaiStorage, bawa lonjakan istimewa buat Malaysia dalam bidang AI",NASIONAL,"22 May 2025, 11:43AM","PUTRAJAYA: Perdana Menteri, Datuk Seri Anwar Ibrahim menzahirkan rasa bangga dan penghargaan kepada sebuah syarikat pemula tempatan MaiStorage Technology Sdn Bhd yang berjaya membawa nama Malaysia dalam bidang kecederdasan buatan (AI).
Jelasnya, kejayaan MaiStorage antara pemain industri storan AI terkemuka dunia dengan menjalinkan kerjasama pelbagai pihak termasuk Agensi Aeronautik dan Angkasa Lepas (NASA) Amerika Syarikat itu membuktikan kehebatan anak Malaysia di pentas dunia.
“Mengapa saya pilih hadir dan memberikan sokongan, kerana ini meletakkan kita dalam satu usaha yang agak baru kita sebut dalam konteks MADANI daya cipta dan dalam memastikan tahap kemajuan yang lebih besar.
“Ada beberapa bidang yang kita terokai yang agak sukar dan kita bernasib baik anak-anak kita tempatan yang sudah menjelajah seantero dunia dan meletakkan industri yang berjaya di dunia Phison dan bersetuju meletakkan asas di sini.
“Sebab itu saya hargai rakan-rakan, khususnya kementerian MITI, TalentCorp, Kerajaan Selangor yang berikan dokongan,” katanya.
Tambah Anwar, Malaysia telah menceburi bidang elektrik dan elektronik (E&E) sejak tujuh dekad lalu.
Kini dengan penglibatan lebih banyak syarikat pemula, beliau yakin industri itu akan terus berkembang di negara ini.
“Tentunya semua berbicara soal digital, transformasi digital itu merupakan antara strategi utama kita, AI, tetapi kita juga tahu setelah 6-7 dekad mencebur dalam lapangan E&E.
“Tetapi kita belum ke tahap kedepan atau ‘front-end’, walaupun sekarang sudah mula advance packaging, design, jadi ada satu tahap kemajuan.
“Tetapi MaiStorage merupakan satu langkah yang kita terokai agak awal dan menjadikan kita satu lonjakan yang sangat istimewa dalam lapangan AI. Jadi ini kebanggan kita, saya ucap sekali lagi penghargaan,” katanya lagi.
Beliau berkata demikian ketika berucap merasmikan Majlis Pelancaran Maistorage Technology di Putrajaya hari ini.
Hadir sama dalam majlis itu, Menteri Pelaburan Perdagangan dan Industri (MITI), Tengku Datuk Seri Zafrul Tengku AbduL Aziz, Menteri Pengangkutan, Anthony Loke Siew Fook dan Menteri Sumber Manusia, Steven Sim Chee Keong.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/3-sesak-nafas-kediaman-di-pangsapuri-terbakar/,3 sesak nafas kediaman di pangsapuri terbakar,NASIONAL,"22 May 2025, 11:59AM","SUNGAI BULOH: Tiga penghuni sebuah unit pangsapuri sesak nafas apabila kediaman mereka di Bukit Rahman Putra di sini, terbakar pagi tadi.
Pengarah Jabatan Bomba dan Penyelamat Malaysia (JBPM) Selangor, Wan Md Razali Wan Ismail berkata, pihaknya menerima panggilan kejadian jam 6.36 pagi.
Menurutnya, sebuah jentera dari Balai Bomba dan Penyelamat Sungai Buloh dengan kekuatan lapan pegawai serta anggota dikejarkan ke lokasi.
“Komander Operasi memaklumkan kebakaran membabitkan sebuah rumah di tingkat 16 bangunan pangsapuri berkenaan.
“Terdapat tiga orang mangsa mengalami sesak nafas dan dapat keluar sebelum pasukan bomba sampai,” katanya dalam kenyataan hari ini.
Pasukan segera memadamkan kebakaran dan premis berkenaan musnah 80 peratus.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/4-anggota-fru-masih-dirawat-di-icu/,"Sarjan Parih mangsa terbaharu dibenarkan keluar hospital, 4 lagi masih dirawat di ICU",NASIONAL,"22 May 2025, 12:04PM","Oleh: Kumaran Rajamoney
TELUK INTAN: Seorang lagi anggota Pasukan Simpanan Persekutuan (FRU), Sarjan Mohd Parih Ali, yang terlibat dalam kemalangan membabitkan trak pasukan itu pada 13 Mei lalu, telah dibenarkan keluar hospital semalam.
Ketua Polis Daerah Hilir Perak, Asisten Komisioner Bakri Zainal Abidin berkata, perkembangan itu menjadikan jumlah mangsa yang masih mendapatkan rawatan ketika ini seramai empat orang.
Kesemua mangsa yang masih dirawat kini berada di Unit Rawatan Rapi (ICU), tiga di Hospital Teluk Intan dan seorang di Hospital Raja Permaisuri Bainun (HRPB), Ipoh.
“Mereka menunjukkan perkembangan positif dengan sudah mula sedar dan bernafas menggunakan bantuan oksigen. Walaupun begitu, pemulihan penuh masih memerlukan masa kerana kecederaan dalaman yang dialami,” katanya selepas Majlis Perhimpunan Bulanan Ketua Polis Daerah Hilir Perak di sini hari ini.
Anggota yang masih mendapatkan rawatan di ICU Hospital Teluk Intan ialah Koperal Haslizal Mohd Ali, Sarjan Mazlan Mat dan Koperal Mohd Izwan Hj Ishak.
Seorang anggota yang dirawat di ICU HRPB Ipoh ialah Koperal Syed Isfan Syed Mohammad.
Beliau menambah, pihak IPD Hilir Perak sentiasa mengambil berat kebajikan mangsa serta keluarga mereka melalui lawatan berkala dan sokongan moral.
“Pelbagai pihak termasuk masjid, tokong dan kuil turut menyalurkan bantuan serta mengadakan doa dan bacaan Yasin untuk mendoakan kesembuhan mangsa dan roh anggota yang terkorban,” katanya.
Kemalangan tragis pada 13 Mei lalu melibatkan sembilan anggota FRU dari Unit 5, Sungai Senam yang maut selepas trak yang dinaiki mereka bertembung dengan sebuah lori batu ketika dalam perjalanan pulang dari penugasan di Teluk Intan menuju ke Ipoh.
Sembilan lagi anggota mengalami kecederaan dan menerima rawatan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pengasingan-kuasa-antara-peguam-negara-dan-pendakwa-raya-masih-belum-diputuskan/,Pengasingan kuasa antara Peguam Negara dan Pendakwa Raya masih belum diputuskan,NASIONAL,"22 May 2025, 12:13PM","Oleh: Siti Khadijah Jaafar
KUALA LUMPUR: Kajian berhubung pengasingan kuasa antara Peguam Negara (AG) dan Pendakwa Raya (PP) masih lagi belum diputuskan diperingkat dasar.
Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said berkata, ia berikutan terdapat beberapa perkara yang perlu diteliti khususnya membabitkan isu perundangan di Sabah dan Sarawak.
“Lepas habis kajian, kita kena bawa kepada beberapa jawatankuasa. Lepas dah putus tu baru kita bawa ke bahagian dasar lah mesyuarat kabinet tapi benda ni bukan so straight forward sebab kita kena buat kajian, kita kena angkat ke jawatankuasa teknikal lepas ni”, katanya.
Menurut beliau, perbezaan aspek undang-undang termasuk kuasa pendakwaan di Sabah dan Sarawak juga sedang diperhalusi jawatankuasa terlibat.
“There are of things to look at one of the i mention soalan parlimen saya jawab tu tentang isu negeri-negeri sebab Sabah dengan Sarawak dia ada juga kuasa pendakwaan dia on certain aspect Sabah Sarawak so kita kena tengok in total la pengesahan ini sebab saya tengok masalah sekarang ini ialah elemen AGC juga lah dari segi advisory dan sebagainya so off course it is on going on the technical side we to sit ini”, katanya.
Jelasnya lagi, sekiranya telah membuat keputusan, perkara berkenaan akan dibentangkan.
Beliau berkata demikian dalam sidang media selepas Majlis peluncuran Pelan Hala Tuju Keadilan Perundangan Berasaskan Kecerdasan Buatan AI (2025-2026) dan Peta Reformasi Institusi (PetaRi) di Universiti Malaya (UM).
Pada Mac 2023, Perdana Menteri, Datuk Seri Anwar Ibrahim mengumumkan di Dewan Rakyat bahawa kerajaan sedang mempertimbangkan cadangan untuk memisahkan pejabat pendakwa raya daripada Jabatan Peguam Negara (AGC).
Pengasingan peranan AG dan PP bertujuan meningkatkan kebebasan dan integriti sistem perundangan, memastikan keputusan pendakwaan dibuat tanpa pengaruh yang tidak wajar dan Peguam Negara boleh bertindak sebagai penasihat undang-undang yang tidak berat sebelah kepada kerajaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/putrajaya-holdings-jalin-kerjasama-strategik-bersama-media-prima/,Putrajaya Holdings perkukuh jalinan strategik bersama Media Prima,NASIONAL,"22 May 2025, 12:46PM","Oleh: Deerina Sheikh
KUALA LUMPUR: Lawatan Putrajaya Holdings Sdn Bhd ke Media Prima Bhd hari ini membuka ruang kepada perbincangan awal ke arah kemungkinan kerjasama strategik antara kedua-dua pihak.
Ketua Pegawai Eksekutif Putrajaya Holdings, Datuk Izwan Hasli Ibrahim, berkata pihaknya menyambut baik peluang untuk bekerjasama dalam usaha memperkenalkan Putrajaya sebagai bandar bertaraf dunia, khususnya menjelang sambutan ulang tahun ke-30 bandar tersebut tahun ini.
Ketibaan beliau disambut Pengerusi Kumpulan Media Prima, Datuk Seri Dr Syed Hussian Aljunid.
Tutut hadir Ketua Pegawai Operasi Media Prima Omnia, Datuk Mohd Effendi Omar dan Pengarang Kumpulan, Jabatan Berita dan Ehwal Semasa, Rangkaian Televisyen Media Prima Azhari Muhidin.
“Sebagai pemaju utama Putrajaya, kami melihat peranan media amat penting dalam menyampaikan kisah kejayaan dan potensi pelaburan di bandar ini kepada masyarakat tempatan dan antarabangsa,” katanya.
Putrajaya Holdings kini giat mempromosikan Putrajaya sebagai pusat pentadbiran dan pembangunan yang moden, mampan dan mesra pelabur. Dalam usaha ini, media berperanan sebagai rakan strategik dalam membina naratif positif mengenai pembangunan serta potensi ekonomi di kawasan tersebut.
Datuk Izwan turut menekankan bahawa pihaknya terbuka untuk merangka pelbagai bentuk kempen dan kolaborasi bersama Media Prima yang melibatkan kandungan media, promosi pelaburan dan inisiatif kesedaran awam.
“Kita ada cerita yang cukup baik untuk dikongsi, bukan sahaja kepada rakyat Malaysia, tetapi kepada seluruh dunia. Media Prima mampu menjadi rakan kongsi penting dalam menjayakan aspirasi ini,” tambah beliau.
Kolaborasi ini dijangka menyokong usaha jangka panjang menjadikan Putrajaya sebagai destinasi pilihan untuk didiami, bekerja dan melabur, berlandaskan konsep “CHASE City” Clean, Healthy, Advanced, Safe & Eco-Friendly.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sprm-reman-5-termasuk-4-bekas-pegawai-bank-disyaki-bersubahat-luluskan-pinjaman-rm11-3-juta/,[VIDEO] SPRM reman 5 termasuk 4 bekas pegawai bank disyaki bersubahat luluskan pinjaman RM11.3 Juta,NASIONAL,"22 May 2025, 12:54PM","SANDAKAN: Suruhanjaya Pencegahan Rasuah Malaysia (SPRM) Sabah, menahan reman lima individu termasuk empat bekas pegawai bank kerana disyaki meminta dan menerima rasuah berjumlah kira-kira RM300,000 daripada pemilik syarikat sebagai dorongan untuk meluluskan permohonan pinjaman kewangan dengan menggunakan dokumen sokongan palsu.
Perintah reman selama tujuh hari sehingga 28 Mei 2025 terhadap kelima-lima suspek lelaki berusia lingkungan 30 hingga 50-an telah dikeluarkan Majistret 1 Siti Aisyah Umar Baki selepas permohonan dibuat SPRM di Mahkamah Sesyen Sandakan pagi tadi.
Menurut sumber, kesemua suspek telah ditahan antara jam 2 petang hingga 7 malam semalan ketika hadir memberi keterangan di Pejabat SPRM Cawangan Sandakan.
“Kesemua suspek disyaki melakukan perbuatan tersebut sekitar tahun 2022 hingga 2024 yang melibatkan kelulusan pinjaman pembiayaan bernilai kira-kira RM11.3 juta daripada 39 pemohon.
“Kesemua suspek juga dipercayai menerima wang rasuah secara tunai dan juga melalui transaksi pindahan ke akaun bank masing-masing,” katanya.
Sementara itu, Pengarah SPRM Sabah, Datuk Karunanithy Y. Subbiah ketika dihubungi mengesahkan tangkapan dan berkata, kes disiasat di bawah Seksyen 16(a)(A) Akta SPRM 2009.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kes-simbah-asid-pekerja-kilang-direman-5-hari/,Kes simbah asid: Pekerja kilang direman 5 hari,NASIONAL,"22 May 2025, 01:10PM","BACHOK: Pekerja kilang yang ditahan bagi membantu siasatan kes simbah asid pengusaha spa di Beris Kubur Besar ditahan reman selama lima hari bermula hari ini.
Perintah tahanan reman sehingga 26 Mei itu dikeluarkan Majistret Mohd Fauzan Mohd Suhairi mengikut Seksyen 326 Kanun Keseksaan.
Wanita berusia 38 tahun berkenaan ditahan polis di Kuala Krai, semalam.
Sabtu lalu, pengusaha spa, Nor Faziera Muda, 27, lecur lebih 80 peratus di bahagian belakang badan, tangan hingga siku selepas disimbah asid oleh suspek yang menyamar sebagai pelanggan untuk mendapatkan temu janji urut dengan mangsa.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/adik-titip-pesanan-sebelum-maut-terbabit-nahas/,Adik titip pesanan sebelum maut terbabit nahas,NASIONAL,"22 May 2025, 01:20PM","PONTIAN: “Tolong jaga keluarga, adik nak pergi jauh”.
Mohammad Taqueuddin Ibrahim Arjunan, 28, menitipkan pesanan itu menerusi mesej beberapa jam sebelum maut dalam nahas dua kenderaan di Kampung Parit Patah di sini, petang semalam.
Abangnya, Mohd Nazarul Ilham, 37, awalnya menyangka pesanan adik bongsunya itu kerana mahu berkonvoi motosikal ke Thailand seperti dirancang sebelum ini.
“Sebelum kemalangan, adik saya yang bekerja sebagai penghantar makanan dalam perjalanan dari Gelang Patah untuk menghantar pesanan ke beberapa lokasi,” katanya yang ditemui di Unit Forensik Hospital Pontian, hari ini.
Katanya, mangsa yang masih bujang sering berkongsi rezeki dengan keluarga walaupun dengan pendapatan sederhana.
“Mesej terakhir yang ditinggalkan itu membuktikan kasih sayang adik kepada keluarga dan kami reda dengan apa yang berlaku,” katanya.
Sementara itu, Ketua Polis Daerah Pontian, Superintendan Mohammad Shofee Tayib berkata, mangsa yang menunggang motosikal maut dalam kemalangan dengan sebuah kereta Perodua Kenari.
“Mangsa dalam perjalanan dari arah Kampung Parit Selangor menghala bandar Pontian merempuh kereta yang keluar dari simpang kiri jalan,” katanya dalam kenyataan di sini, hari ini.
Beliau berkata, penunggang motosikal meninggal dunia di lokasi kejadian manakala pemandu kereta, Muziah Munadi, 57, cedera ringan.
Katanya, mayat dibawa ke Unit Forensik Hospital Pontian untuk bedah siasat manakala pemandu kereta yang juga peniaga makanan menerima rawatan di hospital sama.
Mohammad Shofee berkata, kes disiasat mengikut Seksyen 41 (1) Akta Pengangkutan Jalan (APJ) 1987.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/plus-nasihat-pengguna-rancang-awal-perjalanan-susulan-sidang-kemuncak-asean-2025/,PLUS nasihat pengguna rancang awal perjalanan susulan Sidang Kemuncak ASEAN 2025,NASIONAL,"22 May 2025, 01:31PM","KUALA LUMPUR: PLUS Malaysia Berhad (PLUS) menasihati pengguna lebuh raya merancang perjalanan lebih awal susulan penutupan beberapa laluan utama sempena penganjuran Sidang Kemuncak ASEAN 2025.
Menurut PLUS dalam satu kenyataan, hari ini, penutupan laluan yang akan dilaksanakan berperingkat mulai esok hingga 26 Mei dan pada 28 Mei, turut membabitkan beberapa jajaran di lebuh raya kendaliannya.
Antaranya, laluan Lapangan Terbang Antarabangsa Kuala Lumpur (KLIA)-Putrajaya di Lebuh Raya Utara-Selatan Hubungan Tengah (ELITE), Subang-Jalan Duta di Lebuh Raya Baru Lembah Klang (NKVE), dan Sungai Buloh-Jalan Duta di Lebuh Raya Utara-Selatan.
Penutupan laluan terbabit akan bermula seawal 7 pagi pada 23 hingga 26 Mei, manakala pada 28 Mei pula dijadualkan bermula 8 pagi.
“PLUS akan bersiap sedia dan mengambil langkah sewajarnya bagi memastikan kelancaran operasi lebuh raya sepanjang tempoh itu serta memberi kerjasama kepada pihak berkuasa, khususnya anggota trafik yang bertugas dalam melancarkan pergerakan delegasi,” katanya.
Justeru, menurut kenyataan itu lagi, pengguna lebuh raya terutama mereka yang dalam perjalanan ke atau dari KLIA dan Pangkalan Udara Subang (TUDM), disarankan merancang perjalanan lebih awal bagi mengelak sebarang kelewatan.
PLUS turut menasihati pengguna supaya memberi kerjasama penuh serta mematuhi arahan petugas trafik di lokasi.
“Jika pemanduan tidak dapat dielakkan, sila menggunakan laluan alternatif bagi mengelak kesesakan lalu lintas ketika penutupan laluan dilaksanakan,” katanya.
Maklumat trafik terkini boleh diperoleh melalui platform media sosial Jabatan Siasatan dan Penguatkuasaan Trafik (JSPT)/Polis Diraja Malaysia (PDRM), aplikasi PLUS, aplikasi X@plustrafik serta Papan Tanda Elektronik (VMS) di lebuh raya.
Orang ramai turut digalak menggunakan aplikasi navigasi seperti Google Maps dan Waze untuk merancang perjalanan dengan lebih efisien.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kemas-kini-kereta-hilang-kawalan-dipercayai-punca-nahas-2-warga-emas-maut/,[KEMAS KINI] Kereta hilang kawalan dipercayai punca nahas 2 warga emas maut,NASIONAL,"22 May 2025, 09:24AM","SLIM RIVER: Hilang kawalan sebelum terbabas ke laluan bertentangan dipercayai menjadi punca dua lelaki warga emas maut dalam kemalangan yang membabitkan sebuah kereta dengan kenderaan pacuan empat roda di Jalan Kuala Slim, dekat sini, malam tadi.
Dalam kejadian terbabit, mangsa Muhammed Sharif Hashim, 73, yang memandu kereta jenis Proton Saga dan penumpangnya, Sha’aarudin Aman, 73, disahkan meninggal di tempat kejadian.
Manakala, pemandu kenderaan pacuan empat roda, lelaki berumur 30 tahun cedera di telinga kanan dan penumpang lelaki berumur 20 tahun warganegara Sri Langka patah kaki kiri serta seorang lagi penumpang lelaki juga warganegara Sri Langka berumur 25 tahun tidak mengalami kecederaan.
Ketua Polis Daerah Muallim, Superintendan Mohd Hasni Mohd Nasir berkata, pihak polis menerima maklumat berhubung kejadian kira-kira jam 9.06 malam.
Katanya, kemalangan berkenaaan membabitkan sebuah kereta jenis Proton Saga dengan kenderaan pacuan empat roda jenis Toyota Hilux.
“Siasatan awal pihak polis mendapati kejadian terbabit berlaku ketika mangsa dalam perjalanan dari arah Kuala Slim menuju ke FELDA Besout 4.
“Tiba di tempat kejadian dipercayai kenderaan yang dinaiki mangsa telah hilang kawalan sebelum terbabas masuk ke laluan bertentangan kemudian melanggar kenderaan pacuan empat roda yang datang dari arah bertentangan,” katanya dalam satu kenyataan hari ini.
Mohd Hasni berkata, akibat kejadian terbabit pemandu dan penumpang yang masing-masing berumur 73 tahun yang kedua-duanya beralamat FELDA Gunung Besout 5 meninggal dunia di tempat kejadian selepas disahkan pembantu perubatan Hospital Slim River.
Katanya, pemandu kenderaan pacuan empat roda berumur 30 tahun cedera di telinga manakaka penumpang warganegara Sri Langka berumur 20 tahun patah kaki kiri dan seorang pagi juga warganegara yang sama berumur 25 tahun tidak mengalami kecederaan.
Kesemua mangsa dihantar ke Hospital Slim River untuk tindakan selanjutnya dan kes disiasat di bawah Seksyen 41 (1) Akta Pengangkutan Jalan (APJ) 1987.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/suspek-simbah-asid-pengusaha-spa-ditahan/,Suspek simbah asid pengusaha spa ditahan,NASIONAL,"22 May 2025, 08:58AM","KOTA BHARU: Seorang wanita yang dipercayai terbabit dalam kejadian kes simbah asid membabitkan pengusaha spa di Beris Kubur Besar, Bachok Sabtu lalu ditahan polis.
Difahamkan wanita berkenaan ditahan jam 10 malam tadi di Kuala Krai.
Suspek akan dibawa ke Mahkamah Bachok pagi ini bagi mendapatkan perintah tahanan reman.
Ketua Polis Daerah Bachok, Superintendan Mohamad Ismail Jamaluddin ketika dihubungi mengesahkan tangkapan berkenaan namun enggan mengulas lanjut.
Katanya, kenyataan terperinci berhubung kes berkenaan akan diberikan oleh Ketua Polis Kelantan, Datuk Mohd Yusoff Mamat.
Dalam kejadian Sabtu lalu, pengusaha spa, Nor Faziera Muda, 27 terpaksa menjalani pembedahan selama enam jam selepas disimbah asid oleh tiga orang berpakaian purdah.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/permohonan-ngo-anjur-perhimpunan-sabtu-ini-masih-diteliti-polis/,Permohonan NGO anjur perhimpunan Sabtu ini masih diteliti polis,NASIONAL,"22 May 2025, 07:37AM","KUALA LUMPUR: Permohonan sebuah badan bukan kerajaan (NGO) utuk menganjurkan perhimpunan di hadapan perkarangan Kompleks Sogo, di sini, 24 Mei ini masih dalam perbincangan polis dan pihak penganjur.
Ketua Polis Daerah Dang Wangi, Asisten Komisioner Sulizmie Affendy Sulaiman berkata, pihaknya sudah menerima makluman perhimpunan berkenaan mengikut Akta Perhimpunan Aman 2012 dan perkara itu sedang diteliti daripada pelbagai aspek.
Katanya, pihaknya turut mengambil maklum cadangan himpunan itu akan dilakukan ketika Sidang Kemuncak Asean ke-46 berlangsung, justeru ia akan dinilai secara menyeluruh.
Menurutnya, pihaknya juga dalam proses perbincangan dengan pihak penganjur bagi menentukan sama ada lokasi alternatif perlu dicadangkan bagi memastikan ketenteraman terpelihara.
“Polis mengambil maklum pemakluman perhimpunan berkenaan dan kami dalam proses perbincangan dengan pihak penganjur,” katanya dalam kenyataan ringkas, di sini, semalam.
Terdahulu media melaporkan, Sekretariat gabungan badan bukan kerajaan (NGO) Malaysia menyasarkan lebih 15,000 orang bakal menyertai Himpunan Melayu Berdaulat di hadapan pekarangan Kompleks Sogo, di sini, 24 Mei ini.
Pengerusinya, Syed Hassan Syed Ali dipetik berkata, himpunan besar yang dijadualkan bermula 2.30 petang itu bertujuan menyuarakan kepentingan orang Melayu-Islam yang didakwa beliau semakin terhakis sepanjang pemerintahan kerajaan Madani.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/proton-e-mas-7-jadi-kenderaan-rasmi-asean-2025/,Proton e.MAS 7 jadi kenderaan rasmi ASEAN 2025,NASIONAL,"22 May 2025, 12:18AM","KUALA LUMPUR: Pemilihan Proton e.MAS 7 selaku kenderaan rasmi negara sempena Kepengerusian ASEAN 2025 dilihat mampu menjadi pemacu kepada pembangunan industri kenderaan elektrik (EV) negara.
Perdana Menteri, Datuk Seri Anwar Ibrahim menerusi hantarannya di Facebook berkata, ia bukan sekadar cerminan terhadap kemajuan teknologi bahkan ia turut menjadi bukti kepada kemampuan keluaran tempatan dalam bidang automotif.
“Inisiatif ini juga seiring dengan komitmen Malaysia ke arah pelepasan karbon sifar bersih menjelang tahun-tahun mendatang, selaras dengan agenda kelestarian dan peralihan tenaga hijau negara di bawah kerangka Malaysia MADANI.
“Marilah kita terus menyokong inovasi tempatan dan berusaha ke arah masa depan yang lebih lestari, berdaya saing dan berteknologi tinggi,” kata beliau menerusi hantaran di Facebook.
Anwar dalam pada itu turut berkongsi pengalaman memandu kenderaan elektrik pertama keluaran proton itu yang berlangsung di sekitar pejabatnya malam tadi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dua-warga-emas-maut-kenderaan-bertembung-hilux/,Dua warga emas maut kenderaan bertembung Hilux,NASIONAL,"22 May 2025, 12:01AM","SLIM RIVER: Dua warga emas maut dalam satu tragedi kemalangan di Jalan Kampung Kuala Slim, selepas kenderaan yang dipandu seorang warga emas bertembung dengan sebuah kenderaan pacuan empat roda jenis Toyota Hilux pada jam 8.19 malam tadi.
Menurut Pusat Gerakan Operasi Jabatan Bomba Dan Penyalamat Malaysia (JBPM) Perak, kedua-dua mangsa berusia 73 tahun itu disahkan meninggal dunia di lokasi kejadian.
Difahamkan, kenderaan jenis Hilux itu memuatkan seramai 4 penumpang warga Sri Lanka yang kesemuanya hanya mengalami kecederaan ringan.
“Manakala pemandu kenderaan Hilux bersama dengan 4 orang penumpang warga asing mengalami kecederaan ringan,” katanya dalam satu kenyataan ringkas.
Bertindak atas maklumat, bomba telah mengerah 8 anggota Balai Bomba Dan Penyelamat (BBP) Slim River ke lokasi kejadian bersama sebuah jentera FRT dan sebuah unit EMRS.
“Ketua Operasi telah mengarahkan anggota untuk mengeluarkan mangsa yang meninggal dan seterusnya diserahkan kepada pihak polis untuk tindakan lanjut,” menurut kenyataan itu lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/deklarasi-kl-bakal-jadi-rujukan-utama-hala-tuju-masa-depan-asean/,Deklarasi KL bakal jadi rujukan utama hala tuju masa depan ASEAN,NASIONAL,"21 May 2025, 11:04PM","Oleh: Syafiqah Damanhuri
PUTRAJAYA: Deklarasi Kuala Lumpur (KL) yang akan dilancarkan pada minggu hadapan dalam Sidang Kemuncak ASEAN bakal menjadi rujukan utama hala tuju masa depan serantau, khususnya dalam aspek tadbir urus, transformasi digital, dan kesiapsiagaan strategik.
Perdana Menteri, Datuk Seri Anwar Ibrahim berkata, deklarasi berkenaan adalah hasil perbincangan menyeluruh membabitkan pemimpin politik, tokoh akademik, dan pegawai kanan kerajaan.
Perkara itu katanya sekali gus mencerminkan komitmen ASEAN untuk bergerak daripada retorik kepada pelaksanaan tindakan lebih konkrit.
“Kita bentangkan gambaran menyeluruh mengenai perkara yang perlu diberi perhatian seperti tadbir urus dan pembangunan digital dan ia antara bidang utama yang akan diketengahkan dalam Deklarasi KL.
“Bagaimanapun, keamanan dan keselamatan kekal sebagai asas penting kemajuan serantau, dan deklarasi (KL) memberi penekanan terhadap bidang strategik bagi menjamin pembangunan jangka panjang ASEAN,” katanya.
Beliau berkata demikian pada Sesi Taklimat Perdana Menteri Bersama Ketua-Ketua Pengarang Media Tempatan dan Antarabangsa di Kompleks Seri Perdana hari ini.
Tambahnya, draf dokumen deklarasi itu dibincangkan dalam kalangan pemimpin ASEAN baru-baru ini dan mendapat persetujuan untuk diteruskan ke peringkat pelaksanaan.
“Ada konsensus yang kuat, draf sudah diteliti dan dipersetujui, kini yang penting ialah komitmen pelaksanaan dalam kalangan negara anggota,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/grid-kuasa-asean-langkah-integrasi-perkukuh-ekonomi-serantau/,"Grid kuasa ASEAN, langkah integrasi perkukuh ekonomi serantau",NASIONAL,"21 May 2025, 11:02PM","Oleh: Syafiqah Damanhuri
PUTRAJAYA: Perdana Menteri, Datuk Seri Anwar Ibrahim menggariskan visi strategik yang lebih kedepan bagi pertumbuhan ASEAN dengan memberi penekanan kepada aspek pengintegrasian ekonomi lebih kukuh serta kesalinghubungan tenaga rentas sempadan.
Katanya, tumpuan kepada aspek itu merupakan antara tonggak utama diketengahkan Malaysia sebagai Pengerusi ASEAN tahun ini.
Jelasnya, Malaysia bertekad membawa ASEAN ke arah rantau yang lebih kuat dan berteraskan nilai murni Indo-Pasifik.
“Sebagai sebahagian daripada keutamaan kita tahun ini, kita memberi tumpuan kepada pengukuhan perpaduan ASEAN, meningkatkan minat ekonomi dan perdagangan, serta menggalakkan pelaburan dalam kalangan negara anggota,” katanya.
Anwar berkata demikian pada Sesi Taklimat Bersama Ketua Pengarang Media Tempatan dan Antarabangsa di Kompleks Seri Perdana hari ini.
Perdana Menteri turut menyentuh tentang projek ASEAN Power Grid yang disifatkan sebagai langkah besar dalam kerjasama tenaga serantau.
“Fasa pertama itu dilihat lebih menjimatkan secara ekonomi di mana ia menyambungkan Vietnam ke Malaysia utara dan selatan, sebelum disambungkan ke Singapura melalui Grid Nasional kita.
“Fasa seterusnya akan menyaksikan peluasan sambungan ke Kemboja, Thailand dan Sarawak dengan memanfaatkan kapasiti tenaga alternatif Sarawak termasuk gas.
“Ini membuka kemungkinan untuk menyalurkan tenaga ke Kalimantan, ibu negara baharu Indonesia, malah ke selatan Filipina,” ujarnya.
Anwar turut memaklumkan bahawa penyelesaian isu antara Petroliam Nasional Berhad (PETRONAS) dan Petroleum Sarawak Berhad (PETROS) telah membuka jalan bagi kerjasama tenaga yang lebih lancar, khususnya yang melibatkan Sarawak.
“Kamu nampak terlalu teruja tentang isu PETROS – PETRONAS. Saya lebih tenang. Beri sedikit masa, kebijaksanaan dan kewarasan akan mengatasi. Saya rasa ia sedang berjalan dengan baik.” katanya secara berseloroh.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tiada-rombakan-kabinet-selepas-pemilihan-pkr-pm/,Tiada rombakan kabinet selepas pemilihan PKR – PM,NASIONAL,"21 May 2025, 10:14PM","Oleh: Syafiqah Damanhuri
PUTRAJAYA: Perdana Menteri sekali lagi menegaskan tidak akan berlakunya rombakan kabinet selepas Pemilihan PKR yang dijadualkan berlangsung pada Kongres Nasional parti itu hujung minggu ini.
Datuk Seri Anwar Ibrahim yang juga Presiden PKR berkata, beliau bagaimanapun tidak menghalang hasrat individu yang ingin melepaskan jawatan dalam jemaah kabinet.
Tegasnya, perkara itu merupakan pertandingan di dalam parti dan tidak mempunyai kaitan dengan kedudukan Jemaah Menteri.
“Ini pertandingan di antara sahabat-sahabat karib dan kawan-kawan setia, tidak timbul sama sekali perubahan Jemaah Menteri.
“Saya tidak tahu tapi kita tidak boleh halang orang punya cita-cita (ingin lepaskan jawatan dalam Kabinet jika tewas pemilihan), kalau tanya saya, tiada rencana sama sekali untuk buat apa-apa pun rombakan (Kabinet),” jelasnya.
Beliau berkata demikian ketika diminta mengulas kenyataan Menteri Ekonomi, Datuk Seri Rafizi Ramli berhubung kesediaannya untuk melepaskan jawatan dalam Kabinet sekiranya gagal mempertahankan jawatan sebagai Timbalan Presiden PKR.
Terdahulu beliau meluangkan masa bersama Ketua-Ketua Pengarang Media Tempatan dan Antarabangsa dalam Sesi Taklimat Perdana Menteri di Kompleks Seri Perdana hari ini.
Rafizi berlawan dengan Nurul Izzah Anwar dalam merebut jawatan Timbalan Presiden PKR.
Sebelum ini, Rafizi ada menyatakan beliau akan lebih bebas bersuara sekiranya tidak terikat dengan jawatan sebagai menteri termasuk dari aspek etika.
Turut hadir, Ketua Pegawai Operasi Media Prima Omnia, Datuk Mohd Efendi Omar, Pengarang Urusan Kumpulan Media Prima Jasbant Singh, Timbalan Pengarang Kumpulan Media Prima dan Pengarang Kumpulan, New Straits Times, Farrah Naz Abd Karim, dan Pengarang Kumpulan Berita dan Hal Ehwal Semasa Rangkaian Televisyen, Azhari Muhidin.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pegawai-bank-antara-5-ditahan-terima-suapan-rm300000/,"Pegawai bank antara 5 ditahan, terima suapan RM300,000",NASIONAL,"21 May 2025, 09:48PM","SANDAKAN: Pegawai institusi kewangan antara lima ditahan selepas disyaki menerima suapan hampir RM300,000 daripada sebuah syarikat sebagai dorongan bagi meluluskan pinjaman kewangan.
Menurut Suruhanjaya Pencegahan Rasuah Malaysia (SPRM), perbuatan itu dibuat dengan mengemukakan dokumen palsu.
Sumber SPRM memberitahu, kesemua yang ditahan berusia antara 20 hingga 40an ditahan di pejabat SPRM Sandakan antara jam 2 petang hingga 7 malam tadi.
“Siasatan awal mendapati semua suspek dipercayai terbabit dalam aktiviti rasuah itu sejak 2022 hingga 2024. Ia membabitkan kelulusan pinjaman bernilai keseluruhan RM11.2 juta kepada 39 pemohon,” menurut sumber.
Sementara itu, Pengarah SPRM Sabah, Datuk S Karunanithy ketika dihubungi mengesahkan penahanan berkenaan.
Katanya, kes disiasat mengikut Seksyen 16(a)(A) Akta SPRM 2009 kerana menerima suapan sebagai dorongan untuk melakukan sesuatu perbuatan berkaitan tugas rasmi.
“Penahanan ini adalah hasil kerjasama antara SPRM Sabah dengan unit audit dalaman salah sebuah institusi kewangan tempatan.
“Permohonan reman terhadap semua suspek juga akan dibuat di Mahkamah Sesyen Sandakan esok bagi membolehkan siasatan lanjut dijalankan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dbkl-laksana-pemutihan-penjaja-permohonan-dibuka-1-jun-depan/,"DBKL laksana pemutihan penjaja, permohonan dibuka 1 Jun depan",NASIONAL,"21 May 2025, 09:21PM","KUALA LUMPUR: Inisiatif Pemutihan Penjaja 2025 merupakan langkah bagi memastikan golongan penjaja beroperasi dalam keadaan yang tersusun dan sah.
Jabatan Perancangan Korporat DBKL menerusi kenyataannya berkata, inisiatif itu selaras dengan arahan Menteri di Jabatan Perdana Menteri (Wilayah Persekutuan), Datuk Seri Dr Zaliha Mustafa, merangkumi dua kategori utama iaitu penjaja beredar tanpa kenderaan dan penjaja sementara.
“Lesen ditawarkan kepada mereka sama ada melalui program semasa atau tanpa program dengan aktiviti dibenarkan termasuk penjualan makanan dan minuman yang berbungkus, penjualan bunga jalanan serta penjualan permainan kanak-kanak,” menurut kenyataan itu.
Tambahnya, bagi penjaja sementara yang menjalankan perniagaan secara statik di gerai atau petak tepi jalan mengikut waktu operasi ditetapkan oleh Datuk Bandar Kuala Lumpur.
“Aktiviti dibenarkan terhad kepada penjualan makanan dan minuman secara berbungkus sahaja, dan lesen disediakan adalah dalam bentuk Lesen Waktu Terhad atau Lesen Gerai Tepi Jalan,” katanya.
Menurut kenyataan sama, permohonan lesen penjajaan dibuka selama sebulan mulai 1 Jun, kecuali bagi penjaja beredar tanpa kenderaan yang tertakluk kepada kelulusan program semasa.
Semua permohonan dikemukakan akan dinilai dan disaring mengikut syarat ditetapkan DBKL.
Manakala maklumat lanjut berkaitan syarat kelayakan serta kaedah permohonan akan diumumkan secara terperinci melalui portal pasmi dan saluran media sosial rasmi DBKL.
Jelasnya, keputusan permohonan akan dimaklumkan kepada pemohon yang berjaya pada Ogos depan.
Selain itu, semua permohonan hendaklah dibuat terus kepada DBKL bagi mengelakkan penipuan dan maklumat tidak sahih, kerana tiada wakil atau pihak ketiga dilantik.
Menurutnya, DBKL yakin inisiatif Pemutihan Penjaja 2025 akan merangsang ekonomi setempat, meningkatkan profesionalisme dan mewujudkan persekitaran ekonomi yang mampan, tersusun dan inklusif di Kuala Lumpur.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/penemuan-pertama-sarang-helang-perut-merah-di-malaysia/,Penemuan pertama Sarang Helang Perut Merah di Malaysia,NASIONAL,"21 May 2025, 08:34PM","Oleh: Mohd Ishak Abdillah Ngah
KUALA NERUS: Sarang Helang Perut Merah atau nama saintifiknya Lophotriorchis kienerii, buat kali pertama telah ditemui di negara ini, di sebuah hutan simpan di Terengganu.
Penemuan itu direkodkan pada akhir Februari 2025 semasa pemerhatian lapangan di hutan Terengganu oleh Felo Penyelidik di Institut Penyelidikan Alam Sekitar Pantai Timur (ESERI), UniSZA, Anuar McAfee, yang juga merupakan ahli Persatuan Pencinta Alam Malaysia (MNS) Cawangan Terengganu.
Menurutnya, ini bukan sahaja merupakan rekod pertama di Malaysia, malah satu kejadian sarang yang jarang direkodkan di peringkat global kerana spesies ini sukar dikesan dan corak pembiakannya kurang didokumentasikan di seluruh kawasan taburannya di Asia.
“Menyaksikan dan mengesahkan pembiakan raptor istimewa ini di Malaysia amat bermakna bukan sahaja dari sudut saintifik tetapi juga simbolik, seiring dengan tema Hari Antarabangsa Kepelbagaian Biologi (IDB) 2025 ‘Keharmonian dengan Alam dan Pembangunan Mampan’.”
“Kehadiran helang ini menandakan bahawa hutan kita masih sihat secara ekologi dan mampu menyokong hidupan liar di puncak rantaian makanan,” katanya.
Helang Perut Merah merupakan spesies pemangsa yang bergantung kepada hutan, dan biasanya ditemui di hutan bukit matang serta hutan tanah tinggi.
Rekod pembiakannya amat jarang direkodkan walaupun dalam kawasan taburannya yang diketahui, menjadikan penemuan di Malaysia ini amat berharga untuk bidang biologi pemuliharaan, pemantauan biodiversiti, dan penilaian ekosistem hutan.
Penemuan penting ini menyumbang secara bermakna kepada usaha global yang sejajar dengan Konvensyen Mengenai Kepelbagaian Biologi, yang mempromosikan pemeliharaan biodiversiti sebagai asas kepada pembangunan mampan.
Pemeliharaan habitat di Malaysia, khususnya di wilayah Pantai Timur, adalah penting untuk memastikan kekayaan biodiversiti yang dimiliki Terengganu dilindungi untuk generasi akan datang.
Sementara itu, Pengarah ESERI, UniSZA, Profesor Madya Dr. Roslan Umar berkata, universiti itu akan terus menerajui penyelidikan dan usaha keterlibatan awam dalam bidang biodiversiti, kesihatan ekosistem, dan kemampanan alam sekitar.
Jelasnya, penemuan itu menyerlahkan komitmen berterusan universiti terhadap pemuliharaan berasaskan sains dan sumbangannya yang semakin meningkat kepada pengetahuan biodiversiti serantau dan global.
“Ia juga membuktikan peranan penting yang dimainkan oleh universiti bukan sahaja dalam pendidikan, tetapi juga dalam dokumentasi aktif dan pemuliharaan warisan alam kita,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/malaysia-palestin-kukuh-kerjasama-dalam-sektor-kesihatan/,Malaysia-Palestin kukuh kerjasama dalam sektor kesihatan,NASIONAL,"21 May 2025, 08:05PM","KUALA LUMPUR: Malaysia dan Palestin bersepakat untuk terus perkukuh kerjasama strategik dan berkongsi aspirasi memperkasa sistem kesihatan yang adil, berdaya tahan dan berpaksikan nilai kemanusiaan sejagat.
Menteri Kesihatan Datuk Seri Dr Dzulkefly Ahmad menerusi hantaran di Facebook memaklumkan, kerjasama itu diperincikan menerusi pertemuan dua hala antara beliau dan rakan sejawatnya Dr Maged Abu Ramadan hari ini.
Antara bidang kerjasama dibincangkan ialah pembangunan kapasiti tenaga kerja kesihatan, pencegahan dan kawalan penyakit berjangkit dan tidak berjangkit serta usaha transformasi digital kesihatan.
“Pertemuan ini memperkukuh lagi hubungan erat antara dua negara Islam yang berkongsi aspirasi untuk memperkasakan sistem kesihatan yang adil, berdaya tahan dan berpaksikan nilai kemanusiaan.
“Saya juga memuji kejayaan Palestin dalam melaksanakan kempen vaksinasi polio menggunakan nOPV2, suatu langkah penting dalam kesiapsiagaan kesihatan awam,” ujarnya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/ducati-dan-124-kenderaan-sita-dilelong-jpj/,"Ducati dan 124 kenderaan sita, dilelong JPJ",NASIONAL,"21 May 2025, 04:49PM","KUALA LUMPUR: Sebanyak 124 kenderaan sita dilelong Jabatan Pengangkutan Jalan (JPJ) Wilayah Persekutuan Kuala Lumpur (WPKL) menerusi lelongan awam, hari ini.
Pengarah JPJ WPKL, Hamidi Adam berkata daripada jumlah itu, 108 kenderaan boleh dilesenkan manakala selebihnya sesuai untuk dilupuskan oleh pembida yang berjaya dilelong.
“Seramai 85 pembida hadir pada hari ini di mana sesi lelongan bermula jam 9.30 pagi dan berakhir pada 1.30 petang.
“Antara bidaan tertinggi adalah motosikal Ducati keluaran 2013 yang mencecah RM20,350,” katanya ketika ditemui.
Jelasnya, tempoh usia kenderaan bukanlah penentu kepada kelayakan untuk dilelong, sebaliknya bergantung kepada proses pelucuthakan oleh mahkamah.
“Kita ada pelbagai jenis kenderaan yang disita hasil operasi harian dan operasi bersepadu JPJ. Ada yang tahun 2021, dan ada juga yang lebih 20 tahun.
“Antara kenderaan yang disita ialah tiada cukai jalan, tiada insurans serta tiada lesen memandu. Selepas disita, pemilik dan pembiaya akan dimaklumkan untuk tampil menyelesaikan saman. Jika gagal hadir selepas tiga bulan, proses pelucuthakan akan dijalankan di mahkamah,” katanya.
Lelongan itu membabitkan 105 motosikal, 13 kereta dan enam lori rigid.
Untuk rekod, kutipan hasil keseluruhan lelongan mencecah RM245,500 termasuk hasil jualan buku lelongan sebanyak RM8,500.
Nilai bidaan tertinggi direkodkan ialah RM27,000 manakala terendah, ialah serendah RM200 bagi kenderaan yang akan dilupuskan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pengusaha-kantin-maut-akibat-tersedak-makanan/,Pengusaha kantin maut akibat tersedak makanan,NASIONAL,"21 May 2025, 04:56PM","Oleh: Mohd Ishak Abdillah Ngah
KEMAMAN: Seorang pengusaha kantin sekolah dilaporkan meninggal dunia selepas dipercayai tersedak makanan ketika sedang menikmati sarapan pagi.
Kejadian berlaku jam 9.50 pagi tadi membabitkan mangsa, Mohd Abdullah berusia 70 tahun sebelum dia disahkan meninggal dunia ketika menerima rawatan di Klinik Kesihatan Kemasek.
Ketua Polis Daerah Kemaman, Superintenden Mohd Razi Rosli ketika dihubungi mengesahkan berkenaan kejadian itu.
Menurutnya, kejadian telah dimaklumkan pihak klinik menerusi anaknya yang telah membuat panggilan kecemasan.
“Pasukan perubatan yang tiba tidak lama kemudian telah memberikan rawatan kecemasan.
“Mangsa yang turut mempunyai sejarah penyakit asma dan darah tinggi sebelum ini disahkan meninggal dunia oleh pasukan perubatan pada jam 10.30 pagi,” katanya.
Mayat mangsa kemudian diserahkan kepada pihak polis untuk tindakan lanjut.
Proses bedah siasat akan dilakukan bagi mengenalpasti punca sebenar kematian mangsa.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/jenazah-yang-di-pertua-negeri-sabah-ke-9-selamat-dikebumikan/,Jenazah Yang di-Pertua Negeri Sabah ke-9 selamat dikebumikan,NASIONAL,"21 May 2025, 05:02PM","KOTA KINABALU: Jenazah Yang di-Pertua Negeri Sabah Kesembilan, Tun Ahmadshah Abdullah selamat dikebumikan di Tanah Perkuburan Islam Kampung Inanam Laut, di sini pada jam 2.30 petang tadi.
Terdahulu, jenazah Allahyarham Ahmadshah dibawa ke Masjid Negeri untuk disolatkan dan diberi penghormatan terakhir.
Solat jenazah diimamkan oleh Mufti Kerajaan Negeri, Datuk Bungsu@Aziz Jaafar.
Antara yang hadir memberi penghormatan terakhir ialah bekas Yang di-Pertua Negeri Sabah, Tun Juhar Mahiruddin; Ketua Menteri, Datuk Seri Hajiji Noor; Speaker Dewan Undangan Negeri Sabah, Datuk Kadzim M Yahya; Timbalan Ketua Menteri III, Datuk Shahelmey Yahya; Menteri Sains, Teknologi dan Inovasi Sabah, Datuk Dr Mohd Ariffin Mohd Arif, pemimpin negeri, waris, ahli keluarga dan kenalan.
Ahmadshah, 78, yang dilahirkan di Kampung Inanam pada 9 Disember 1946 meninggal dunia di sebuah hospital swasta pada jam 8.45 malam semalam.
Allahyarham meninggalkan empat anak manakala isterinya, Toh Puan Dayang Masuyah Awang Japar meninggal dunia pada 2020.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/petronas-akan-terus-jalankan-aktiviti-mengikut-pda-1974/,Petronas akan terus jalankan aktiviti mengikut PDA 1974,NASIONAL,"21 May 2025, 05:21PM","Oleh: Syafiqah Damanhuri
PUTRAJAYA: Aktiviti dan fungsi Petroliam Nasional Berhad (PETRONAS) tidak akan terjejas dengan pemeteraian deklarasi bersama Kerajaan Sarawak hari ini.
Menurut kenyataan Pejabat Perdana Menteri, selaku syarikat minyak dan gas negara, PETRONAS akan terus menjalankan fungsi, aktiviti, tanggungjawab dan kewajipan mengikut Akta Kemajuan Petroleum (PDA 1974).
“PETRONAS akan meneruskan fungsi, aktiviti, tanggungjawab dan kewajipan sepertimana yang diamanahkan kepada PETRONAS di bawah PDA 1974 dan peraturan-peraturan di bawahnya.
“Mana-mana undang-undang di Negeri Sarawak tidak akan menjejaskan mana-mana perjanjian dan pengaturan (arrangement) antara PETRONAS dan anak-anak syarikatnya dengan pihak ketiga termasuk PETROS, yang berkaitan dengan aktiviti PETRONAS dan anak-anak syarikatnya di Negeri Sarawak.
“Sebarang undang-undang di peringkat Sarawak tidak akan menjejaskan mana-mana perjanjian atau pengaturan sedia ada antara PETRONAS dan anak-anak syarikatnya dengan pihak ketiga, termasuk PETROS, yang berkaitan dengan aktiviti syarikat tersebut di Sarawak,” katanya.
Selain itu, pelantikan PETROS sebagai agregator gas bagi Sarawak yang berkuat kuasa 1 Mac lalu turut diiktiraf.
“Pelantikan ini hendaklah dihormati oleh semua pihak yang menjalankan perniagaan pemasaran, pengedaran dan pembekalan gas kepada pengguna domestik di Negeri Sarawak.
“Sebarang perjanjian dan pengaturan (arrangement) antara PETRONAS dan/atau anak syarikatnya dengan pihak ketiga bagi tujuan penjualan gas asli cecair (LNG) dari sektor huluan hingga ke pengeksportan LNG kepada pihak-pihak antarabangsa akan kekal tidak terjejas,” kata kenyataan itu.
Justeru, PETRONAS dan PETROS hendaklah mengadakan perbincangan bagi tujuan meluaskan kerjasama bagi keperluan gas domestik Sarawak dalam beberapa bidang.
“Kerjasama dalam projek-projek penyaluran bekalan gas sehingga 1.2 bilion kaki padu sehari (billion standard cubic feet per day) (Bscf/d) bagi menyokong Pelan Hala Tuju Gas Sarawak.
“Lain-lain projek tenaga hijau, hidrogen dan penjanaan elektrik yang mungkin dilaksanakan oleh PETRONAS dan PETROS, selaras dengan aspirasi Negeri Sarawak.
“Semua perbincangan lanjut mengenai kerjasama mesti tertakluk kepada daya maju komersial dan teknikal. Bagi tujuan projek-projek masa depan di Negeri Sarawak yang melibatkan rakan kongsi antarabangsa, PETRONAS akan bekerjasama dengan PETROS,” memetik kenyataan itu lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lebih-1500-pati-ditahan-sejak-januari-catat-kompaun-rm4-59-juta/,"Lebih 1,500 PATI ditahan sejak Januari, catat kompaun RM4.59 juta",NASIONAL,"21 May 2025, 05:30PM","Oleh: Vinsla Santiran
KUALA LUMPUR: Jabatan Imigresen Malaysia (JIM) Kuala Lumpur terus menutup ruang buat pendatang asing tanpa izin (PATI) dengan pelaksanaan 272 operasi sejak Januari sehingga 20 Mei.
Pengarah Imigresen Kuala Lumpur, Wan Mohammed Saupee Wan Yusoff berkata, Tindakan itu secara keseluruhannya telah membawa kepada penahanan 1,789 Pati dengan kompaun berjumlah RM4.59 juta.
“Seramai 3,587 individu telah diperiksa manakala 68 majikan tempatan dan asing dikenakan Tindakan kerana melindungi Pati.
“Operasi dijalankan setiap hari tanpa gagal membabitkan tangkapan 1,789 PATI,” katanya.
Beliau berkata demikian ketika sidang media di Pejabat JIM Kuala Lumpur, hari ini.
Tambahnya lagi,
Tambah beliau lagi, sebanyak 1,551 kertas siasatan telah dibuka membabitkan pelbagai kesalahan antaranya tidak memiliki dokumen, tinggal lebih masa dan salah guna pas.
Menerusi operasi berkenaan, Indonesia merekodkan tangkapan tertinggi diikuti Bangladesh, Myanmar dan Pakistan,” katanya.
Sementara it, mengulas mengenai Program Repatriasi Migran 2.0, Wan Mohammed Saupee berkata, pihaknya mencatatkan penyertaan 96 warga asing bagi tempoh dua hari.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/sidang-kemuncak-asean-raptai-pertama-penutupan-jalan-di-kl-lancar/,Sidang Kemuncak ASEAN: Raptai pertama penutupan jalan di KL lancar,NASIONAL,"21 May 2025, 06:07PM","KUALA LUMPUR: Raptai penutupan jalan sempena Sidang Kemuncak ASEAN di sekitar pusat bandar raya, hari ini berjalan lancar dan terkawal.

Seawal jam 7 pagi tadi, pegawai dan anggota Jabatan Siasatan Penguatkuasaan Trafik (JSPT) Kuala Lumpur mula mengawasi beberapa laluan utama dari Kuala Lumpur Convention Centre (KLCC) ke Istana Negara.

Ketua JSPT Kuala Lumpur, Asisten Komisioner Mohd Zamzuri Mohd Isa, berkata pergerakan lalu lintas semasa raptai latihan kawalan pada hari ini berjalan lancar.

“Seperti yang dimaklumkan sebelum ini, proses penutupan jalan akan bermula jam 7 pagi dan raptai pada hari ini adalah membabitkan laluan dari KLCC ke Istana Negara sahaja.

“Proses penutupan yang dibuat hari ini tidak lama iaitu dalam tempoh 10 minit sebelum pergerakan bermula dan laluan-laluan yang ditutup ini dibuka secara berkala apabila pergerakan selesai,” katanya kepada BH hari ini.

Mohd Zamzuri berkata, untuk raptai esok tumpuan penutupan jalan adalah membabitkan laluan dari hotel para pemimpin negara-negara ASEAN dan delegasi menuju ke KLCC.

“Laluan yang terbabit akan ditutup 30 minit sebelum pergerakan delegasi sehinggalah pergerakan selesai dan orang ramai diharap dapat memberikan kerjasama sepenuhnya kepada pihak polis yang mengawal lalu-lintas bagi memastikan kelancaran lalu-lintas sempena Sidang Kemuncak ASEAN,” katanya.

Sebelum ini, Polis Diraja Malaysia (PDRM) memaklumkan akan melaksanakan latihan simulasi sempena Sidang Kemuncak ASEAN-Majlis Kerjasama Teluk (ASEAN-GCC) 2025 selama dua hari bermula hari ini dan esok membabitkan pergerakan konvoi pemimpin di sekitar ibu negara.

Katanya, latihan itu akan dijalankan mengikut masa sebenar membabitkan laluan utama bagi raptai pergi dan balik, ke lokasi rasmi persidangan.

JSPT Bukit Aman juga sebelum ini memaklumkan, enam lebuh raya dan 25 jalan utama sekitar Lembah Klang akan ditutup secara berperingkat bermula Jumaat hingga 28 Mei ini bagi memastikan kelancaran trafik sempena Sidang Kemuncak ASEAN.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/serbuk-mdma-rm6-3-juta-dirampas-6-ahli-sindiket-dicekup/,"Serbuk MDMA RM6.3 juta dirampas, 6 ahli sindiket dicekup",NASIONAL,"21 May 2025, 06:09PM","BUKIT MERTAJAM: Sindiket pengedaran dadah Methylenedioxy-methamphetamine (MDMA) bernilai RM6.3 juta tumpas susulan penahanan enam lelaki warga tempatan
berusia lingkungan 33 hingga 41 tahun dalam serbuan sekitar Georgetown, dekat sini.
Ketua Polis Pulau Pinang, Datuk Hamzah Ahmad, berkata dalam serbuan pertama jam 2 petang semalam, polis menahan seorang lelaki yang berperanan sebagai orang tengah dalam sindiket itu.
Katanya, hasil soal siasat lanjut, polis memeriksa sebuah kenderaan yang dijadikan tempat penyimpanan dadah di kawasan parkir dan menemui beg kain berzip.
“Ia mengandungi 532 paket berwarna ungu dan keemasan berisi serbuk MDMA dan lima kotak kertas bertulis minuman coklat serta (logo) syarikat penghantar barang didalamnya mengandungi
777 paket plastik pelbagai warna berisi MDMA yang keseluruhannya seberat 37,800g.
“Terdapat juga bungkusan plastik mengandungi beg kertas dan plastik bungkusan bagi tujuan pengeposan yang kesemua barangan itu dirampas untuk tindakan lanjut,” katanya pada sidang media di Ibu Pejabat Polis Daerah (IPD) Seberang Perai Tengah, di sini, hari ini.
Katanya, tangkapan pertama turut membawa penanahan lima lagi lelaki di mana soal siasat mendapati sindiket itu mula bergiat aktif sejak awal tahun ini.
“Modus operandi sindiket ini adalah menyimpan dadah dalam kereta di parkir sebelum mengedarkannya di sekitar negeri itu.
“Kita juga tidak menolak kemungkinan dadah jenis ini adalah untuk pasaran pusat hiburan,” katanya.
Hamzah berkata, ujian saringan air kencing mendapati lima daripada enam suspek positif dadah dan mempunyai rekod lampau kesalahan jenayah dan dadah.
“Selain dadah, polis turut menyita tujuh kenderaan, barang kemas dan wang tunai dengan jumlah keseluruhan nilai sitaan dadah dan barangan lebih RM6.6 juta,” ujarnya lagi.
Kesemua suspek kini direman selama tujuh hari hingga 27 Mei depan untuk siasatan di bawah Seksyen 39B Akta Dadah Berbahaya 1952.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/lesen-memandu-fizikal-berwajah-baru/,Lesen memandu fizikal berwajah baru,NASIONAL,"21 May 2025, 06:36PM","JOHOR BAHRU: Jabatan Pengangkutan Jalan (JPJ) Malaysia memperkenalkan rekaan illustrasi terbaharu Lesen Memandu Malaysia (LMM) yang dilengkapi dengan ciri keselamatan yang dipertingkatkan.
Ketua Pengarahnya, Datuk Aedy Fadly Ramli berkata, kad LMM terkini itu telah mula diedarkan secara berperingkat di seluruh negara bermula hari ini.
Bagaimanapun katanya ketika ini, cetakan fizikal kad LMM versi terkini hanya dibenarkan untuk pemohon kategori warganegara yang akan ke luar negara.
“Versi terkini ini berupaya mencegah unsur pengubahsuaian dan pemalsuan kad serta mempunyai daya tahan penggunaan untuk tempoh maksimum 10 tahun.
“Manakala dari aspek reka bentuk ilustrasi, LMM versi terkini mempunyai gambar latar belakang yang memaparkan Bangunan Sultan Abdul Samad dan motif abstrak gelombang pada bahagian hadapan, serta Istana Negara dan motif abstrak flora pada bahagian belakang.
“Cetakan kad LMM untuk kategori yang dibenarkan pada masa ini sudah berlangsung secara berperingkat di cawangan JPJ tertentu bagi memberi masa kepada tempoh peralihan daripada sistem kad versi sebelumnya kepada versi terkini,” katanya.
Beliau berkata demikian pada sidang media di IM Intensif Sdn Bhd Adda Height hari ini.
Menurut Aedy Fadly, sekiranya pemohon biasa membuat pembaharuan lesen, mereka hanya memperoleh lesen digital sahaja.
“Kalau pembaharuan macam biasa guna aplikasi MyJPJ. Kalau pemohon mahu keluar negara mereka boleh dapatkan lesen memandu fizikal ini.
“Kita tahu tidak semua negara menerima aplikasi MyJPJ. Hanya Singapura sudah terima tetapi ada negara yang tidak terima lesen memandu secara digital. Mereka perlu membawa lesen fizikal dan permit memandu antarabangsa (IDP) yang boleh dimohon di JPJ,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/nasional/nafas-umum-kadar-dividen-dpk-sebanyak-10-peratus/,NAFAS umum kadar dividen DPK sebanyak 10 peratus,NASIONAL,"21 May 2025, 06:42PM","Oleh: Douglas Elliot David
PUTRAJAYA: Pertubuhan Peladang Kebangsaan (NAFAS) mengumumkan kadar agihan dividen sebanyak 10 peratus bagi Dana Peladang Kebangsaan (DPK) di bawah Skim Pelaburan Khas Peladang (SPKP) bagi tahun kewangan berakhir 31 Disember 2024.
Menteri Pertanian dan Keterjaminan Makanan, Datuk Seri Mohamad Sabu berkata, kadar dividen itu merangkumi tujuh peratus dividen dan tiga peratus bonus untuk pelaburan sehingga 100,000 unit pertama.
Jumlah ini juga meningkat berbanding kadar agihan dividen sembilan peratus tahun sebelumnya.
“Pencapaian ini adalah hasil daripada komitmen NAFAS dalam melaksanakan mandat yang telah dipertanggungjawabkan untuk memperkasa ekonomi peladang.
“Prestasi DPK bagi tahun 2024 catat pertumbuhan yang membanggakan. Ini menunjukkan keyakinan pelabur terhadap struktur pentadbiran dan dasar pelaburan yang diterajui oleh DPK semakin kukuh dari tahun ke tahun,” katanya pada majlis pengumuman dividen itu hari ini.
Turut diumumkan, hibah 0.75 peratus bagi akaun simpanan Al-Wadiah DPK, menjadikan jumlah keseluruhan komitmen bayaran mencecah RM16.1 juta dan memberi manfaat kepada 15,000 pelabur.
DPK turut mencatat keuntungan bersih RM20 juta, disokong oleh pertumbuhan aset sebanyak lapan peratus serta peningkatan purata pendapatan tahunan sebanyak 22 peratus.
Dalam masa sama, Mohamad Sabu menyeru DPK untuk tidak terlalu selesa dengan pencapaian semasa dan terus meneroka ruang pelaburan baharu dengan lebih agresif.
“Sudah sampai masanya untuk DPK memperluas jaringan kerjasama pelaburan, mungkin dengan institusi kewangan lain, syarikat teknologi pertanian, atau pelaburan hijau yang kini sedang meningkat naik,” katanya lagi.
Pada 2024, jumlah pelaburan SPKP-DPK meningkat kepada RM264.7 juta, manakala nilai dana keseluruhan yang diuruskan hampir mencecah RM273 juta menerusi portfolio pelaburan jangka pendek dan panjang yang mampan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/harga-runcit-ron95-kekal-ron97-naik-tiga-sen/,"Harga runcit RON95 kekal, RON97 naik tiga sen",NASIONAL,"21 May 2025, 07:19PM","KUALA LUMPUR: Harga runcit RON95 kekal pada kadar RM2.05 seliter manakala RON97 dan diesel naik tiga sen seliter bagi tempoh 22 hingga 28 Mei 2025 bagi Semenanjung.
Kementerian Kewangan (MOF) dalam kenyataan hari ini berkata, kenaikan itu adalah daripada RM3.07 kepada RM3.10 seliter, manakala harga runcit petrol RON95 kekal pada paras RM2.05 seliter.
MOF berkata, harga runcit diesel di Semenanjung Malaysia turut naik sebanyak tiga sen iaitu daripada RM2.77 kepada RM2.80 seliter dan harga runcit diesel di Sabah, Sarawak dan Labuan masih kekal pada paras RM2.15 seliter.
“Kerajaan akan terus memantau perkembangan pasaran dan menyelaras harga runcit RON97 dan diesel dengan mengambil kira pergerakan harga pasaran minyak dan juga menyokong kestabilan harga,” menurut kenyataan itu.
Tambah MOF, harga itu ditetapkan berdasarkan harga runcit mingguan produk petroleum menggunakan formula Mekanisme Harga Automatik (APM).
Kerajaan juga akan terus mengambil langkah yang bersesuaian bagi memastikan kebajikan dan kesejahteraan rakyat terus terpelihara.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemandu-pitam-punca-lori-balak-terbabas/,Pemandu pitam punca lori balak terbabas,NASIONAL,"21 May 2025, 07:28PM","BESUT: Sebuah lori membawa muatan kayu balak terbabas merempuh dua kenderaan, sebuah gerai makan serta pagar sekolah di Jalan Pasir Akar-Kampung Oh, di Kampung Pasir Akar, Hulu Besut, hari ini.
Kejadian berlaku ketika lori berkenaan dari arah Keruak, Pasir Akar menuju Kuala Terengganu, dengan punca kejadian dipercayai akibat pemandunya pitam disebabkan mengalami tekanan darah tinggi.
Ketua Polis Daerah Besut, Superintendan Azamuddin Ahmad @ Abu berkata kejadian berlaku ketika lori melalui jalan berselekoh sebelum terbabas ke bahu jalan sebelah kiri dan terlanggar sebuah kereta Proton Waja serta sebuah Perodua Alza yang sedang parkir.
“Lori turut merempuh sebuah gerai makan dan pagar Sekolah Kebangsaan Pasir Akar.
“Pemandu lori berusia 48 tahun dibawa ke Hospital Besut oleh ambulans untuk rawatan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/putrajaya-sarawak-meterai-deklarasi-bersama-bidang-minyak-dan-gas/,"Putrajaya, Sarawak meterai deklarasi bersama bidang minyak dan gas",NASIONAL,"21 May 2025, 04:23PM","Oleh: Syafiqah Damanhuri
PUTRAJAYA: Kerajaan Persekutuan bersama Sarawak capai deklarasi bersama bagi kerjasama dalam bidang minyak dan gas antara Petroliam Nasional Berhad (PETRONAS) dan Petroleum Sarawak Berhad (PETROS).
Perdana Menteri, Datuk Seri Anwar Ibrahim berkata perkara itu sebelum ini sudah dipersetujui secara prinsip dan memperakui undang-undang Persekutuan serta Negeri.
“Perkara ini sebenarnya dari segi prinsip telah lama disepakati setelah saya runding dengan Premier dahulu tentang parameter yang jelas menerima kenyataan Akta Kemajuan Petroleum 1974 (PDA 1974) dan Ordinan Pengedaran Gas (DGO) Sarawak.
“Keadaan terkini menunjukkan kita menerima kenyataan bahawa Sarawak berkembang lebih matang dan lebih mempunyai keupayaan termasuk mendirikan syarikat minyak negeri yang juga mempunyai potensi besar,” katanya dalam sidang media bersama Premier Sarawak, Tan Sri Abang Johari Abang Openg di Bangunan Perdana Putra hari ini.
Tambahnya, dengan kesepakatan itu, peranan PETRONAS selaku syarikat nasional tidak tergugat dan masih boleh meneruskan operasi.
“Mengambil kira perkembangan baharu dan kuasa yang diperuntukkan kepada Negeri Sarawak dan peranan PETROS. Jadi kesefahaman kita dalam perkara ini dalam memastikan pergerakan PETRONAS diteruskan dan peranan PETROS di Sarawak diiktiraf.
“Kedua-duanya berganding bahu mengangkat martabat negara dalam industri minyak dan beberapa kegiatan alternatif tenaga dibicarakan,” jelasnya.
Tambah Anwar, pihaknya turut berhasrat untuk menjadikan Sarawak itu sebagai hab permulaan bagi industri minyak dan gas ASEAN, sekali gus mengangkat kemenangan negara dan kedudukan Sarawak.
Menurut Abang Johari, perkara itu merupakan pengiktarafan bagi Sarawak, sekali gus menyelesaikan pertikaian yang timbul sebelum ini.
“Alhamdulilah, kita dapat menyelesaikan masalah yang timbul dan hari ini ada pengiktirafan yang akan dibawa pakatan bersama dan kerajaan Sarawak, PETRONAS dan Petros untuk mengusahakan bersama kegiatan minyak dan gas untuk kepentingan negara dan mengikut lunas undang undang Sarawak dan Persekutuan.
“Kita akan menghormati jadual undang-undang negeri dan Malaysia akan terus meningkatkan kerjasama demi kepentingan negara dan Sarawak,” katanya.
Turut hadir, Timbalan Perdana Menteri, Datuk Seri Fadillah Yusof, Menteri Kerja Raya, Datuk Seri Alexander Nanta Linggi, Ketua Setiausaha Negara, Tan Sri Shamsul Azri Abu Bakar dan Peguam Negara, Datuk Mohd Dusuki Mokhtar.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/kehadiran-pemimpin-gcc-china-pdrm-pertingkat-kawalan-di-ibu-negara/,"Kehadiran pemimpin GCC, China, PDRM pertingkat kawalan di ibu negara",NASIONAL,"21 May 2025, 04:19PM","KUALA LUMPUR: Kehadiran ramai pemimpin dari negara Majlis Kerjasama Teluk (GCC) serta China antara sebab kawalan keselamatan peringkat tinggi perlu dilaksana khususnya di sekitar ibu negara.
Menteri Komunikasi, Datuk Fahmi Fadzil berkata, keputusan itu mendorong beberapa laluan terpaksa ditutup oleh Polis Diraja Malaysia (PDRM), selain 71 sekolah turut dibenar melaksana Pengajaran dan Pembelajaran di Rumah (PdPR).
Beliau akui wujud keluhan daripada kalangan ibu bapa mengenai hal penutupan itu, justeru majikan khususnya syarikat swasta adalah disaran untuk mengambil inisiatif sama dengan membenarkan pekerja mereka bekerja dari rumah.
“Saya pohon terutama syarikat swasta turut memberikan peluang kepada pekerja mereka untuk bekerja dari rumah. Perdana Menteri (Datuk Seri Anwar Ibrahim) sudah menyatakan agar syarikat swasta juga membenarkan pekerja mereka kerja dri rumah.
“Ini bukan peluang yang datang selalu. Sekretariat (Sidang Kemuncak ASEAN) dan Kementerian Luar tidak mudah untuk meyakinkan pemimpin negara ini (GCC dan China), selain usaha kita (sebagai Pengerusi Asean untuk mengukuhkan hubungan negara anggota,” katanya pada sidang media di sini hari ini.
Terdahulu, beliau mengadakan lawatan meninjau persiapan Pusat Media sempena Sidang Kemuncak Asean ke-46 dijadual berlangsung di Pusat Konvensyen Kuala Lumpur (KLCC) bermula minggu ini.
Mengulas lanjut, Fahmi berkata, penganjuran kali ini juga berbeza dengan 10 tahun lalu, khususnya dari segi penyertaan pemimpin utama negara-negara ini.
“Pada waktu itu mereka (GCC) belum aktif dengan Asean. Pada masa itu, kita ada sidang hanya dengan China saja. Itu yang membezakan sidang kemuncak kali ini dan sebelumnya,” katanya.
Sidang Kemuncak Asean ke-46 yang berlangsung pada 26 dan 27 Mei ini di KLCC, menghimpunkan 10 pemimpin negara anggota blok itu, bagi membincangkan isu serantau serta memupuk kerjasama ekonomi, selain memperjuangkan prinsip keterangkuman dan kemampanan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/bas-utm-terbakar-enam-penuntut-pemandu-bas-selamat/,"Bas UTM terbakar, enam penuntut, pemandu bas, selamat",NASIONAL,"21 May 2025, 04:04PM","JOHOR BAHRU: Bas milik Universiti Teknologi Malaysia (UTM) terbakar dalam kejadian di kampus berkenaan, pagi tadi.
UTM menerusi kenyataan berkata, tiada sebarang kemalangan atau kecederaan dilaporkan membabitkan pelajar mahu pun staf universiti itu.
“UTM ingin memaklumkan insiden kebakaran bas universiti berlaku jam 10 pagi pada 21 Mei 2025 di perhentian bas, Jalan Lingkaran Ilmu, berhadapan Blok P19a, Fakulti Kejuruteraan Elektrik, Kampus UTM Johor Bahru.
“Jabatan Bomba dan Penyelamat Malaysia (JBPM) tiba dengan pantas dan berjaya memadamkan kebakaran dengan segera,” katanya.
Pada masa sama, UTM berkata, pihaknya memandang serius aspek keselamatan dalam kampus dan sentiasa komited memastikan tahap keselamatan tertinggi di seluruh kampus.
Oleh itu, katanya, siasatan dalaman sedang dijalankan bagi mengenal pasti punca kejadian serta meneliti langkah pencegahan dan penambahbaikan untuk mengelakkan insiden berulang.
Sementara itu, Komander Operasi dari Balai Bomba dan Penyelamat (BBP) Skudai, Pegawai Bomba Kanan 1 Kamarulzaman Salleh berkata, enam penuntut UTM yang menaiki bas berkenaan selamat.
“Ketika kejadian, bas sedang bergerak dan terdapat enam penuntut dalam bas berkenaan. Pemandu bas terdengar bunyi letupan di bahagian belakang sebelah kanan.
“Pemandu bas memberhentikan bas dan mendapati tayar belakang sebelah kanan terbakar. Pemandu cuba memadamkan kebakaran tetapi tidak berjaya sebelum meminta bantuan bomba.
“Apabila pasukan tiba bas sudah terbakar 40 peratus dan operasi tamat jam 11.06 pagi,” katanya."
https://www.buletintv3.my/nasional/pulau-pinang-pertimbang-larangan-jual-vape/,Pulau Pinang pertimbang larangan jual vape,NASIONAL,"21 May 2025, 04:04PM","GEORGETOWN: Kerajaan Pulau Pinang bersedia mempertimbangkan larangan penjualan rokok elektronik atau vape termasuk meneliti secara menyeluruh mekanisme penguatkuasaan dan merangka strategi pengurangan penggunaannya di negeri itu.
Exco Belia, Sukan dan Kesihatan negeri, Daniel Gooi berkata kerajaan negeri menyokong larangan penggunaan vape khususnya dalam kalangan golongan bawah umur dan remaja serta tidak menggalakkan penjualan produk itu selaras usaha melindungi kesihatan awam.
“Sememangnya mekanisme bagi mengawal selia bekalan rokok elektronik atau vape ini diperkenalkan melalui Akta Kawalan Produk Merokok Demi Kesihatan Awam 2024 (Akta 852) dan kini kita dalam fasa pendaftaran bagi produk-produk rokok elektronik ini dan akan mula menjalankan penguatkuasaan menjelang 1 Oktober 2025.
“Saya turut memberi komitmen sekiranya selepas penguatkuasaan Akta 852 dalam mengawal selia rokok elektronik tidak membawa kesan positif kerajaan negeri sedia mempertimbangkan pelaksanaan larangan penjualan vape,” katanya dalam ucapan penggulungan Sidang Dewan Undangan Negeri (DUN) Pulau Pinang di sini, hari ini.
Gooi turut berpandangan mekanisme penguatkuasaan di bawah akta tersebut perlu ditangani secara strategik bagi memastikan isu pasaran gelap dan penyeludupan tidak menjadi masalah susulan.
Sementara itu, berhubung kebimbangan penggunaan ketum dan ‘vape mushroom’, beliau berkata, kerjasama penguatkuasaan bersepadu antara Agensi Antidadah Kebangsaan (AADK), polis dan agensi lain juga giat dijalankan misalnya operasi membanteras ‘port’ penagihan dadah seperti di Ujung Batu, Butterworth.
Tambahnya, AADK turut mewujudkan enam Anjung Komuniti yang mendapat kerjasama serta sokongan penuh kerajaan negeri dengan pelbagai kempen kesedaran awam juga turut dilaksanakan menggunakan pelbagai platform termasuk melalui media elektronik, cetak, sosial dan secara bersemuka.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pelajar-perempuan-hilang-ditemui-selamat/,Pelajar perempuan hilang ditemui selamat,NASIONAL,"21 May 2025, 03:46PM","NILAI: Pelajar tingkatan lima yang dilaporkan hilang dari rumah keluarganya di Kampung LB Johnson, sejak Khamis lalu ditemui selamat di Ipoh, Perak, semalam.
Bapa saudaranya, Mohd Shazali Muhamad, 47, berkata, Nurhidayah Jamalludin, 17, sendiri yang menghubungi ibunya bagi memaklumkan lokasinya berada.
“Dia telefon ibunya pada jam 11. 30 pagi semalam dan beritahu dia ditinggalkan di tepi hutan sebelum dijumpai seorang wanita yang membawanya balik ke rumahnya di Meru Jaya, Ipoh.
“Saya kemudian maklumkan perkara itu kepada pegawai penyiasat (IO) kes yang kemudian memaklumkan kepada polis di sana (Ipoh),” katanya ketika dihubungi, hari ini.
Mohd Shazali berkata, remaja itu kemudian dibawa ke Balai Polis Jelapang sebelum dia dimaklumkan anak saudaranya dalam keadaan selamat tanpa mengalami kecederaan.
“Bagaimanapun dia kelihatan sedikit lemah dan kini dibawa ke Hospital Tuanku Ja’afar (HTJ) untuk membuat pemeriksaan lanjut. Tapi saya tak nak cerita lanjut kerana bimbang mengganggu proses siasatan.
“Apa yang penting, saya bersyukur anak saudara sudah ditemui. Terima kasih kepada semua yang memanjangkan mesej saya mengenai kehilangan Nurhidayah sejak Jumaat lalu.
“Tidak lupa juga kepada media yang membuat liputan. Ia membantu orang ramai untuk tahu mengenai kebimbangan keluarganya sehingga dia ditemui,” katanya.
Media sebelum ini melaporkan seorang bapa yang lumpuh sanggup keluar rumah dalam keadaan bertongkat demi mencari anak yang menghilangkan diri sejak 15 Mei lalu.
Nurhidayah dikatakan tidak pulang selepas keluar dari rumah keluarga di Kampung LB Johnson pada jam 7.15 pagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/perkhidmatan-jpn-larut-matang-dan-selama-catat-lonjakan-permohonan-ai-pacu-kecekapan-urusan/,"Perkhidmatan JPN Larut Matang dan Selama catat lonjakan permohonan, AI pacu kecekapan urusan",NASIONAL,"21 May 2025, 03:41PM","Oleh: Kumaran Rajamoney
TAIPING: Jabatan Pendaftaran Negara (JPN) Larut Matang dan Selama mencatatkan peningkatan permohonan perkhidmatan sebanyak 40 peratus pada tahun 2024, membuktikan sambutan tinggi rakyat terhadap usaha penambahbaikan fasiliti dan transformasi digital jabatan tersebut.
Menurut Timbalan Menteri Dalam Negeri, Datuk Seri Shamsul Anuar Nasarah, sebanyak 69,740 permohonan diterima tahun ini berbanding 41,804 pada tahun sebelumnya.
“Peningkatan ini selari dengan pelaksanaan pelbagai inisiatif pemodenan JPN, termasuk penggunaan kecerdasan buatan (AI) dan MyDigital ID bagi memudahkan urusan serta memendekkan tempoh proses,” katanya pada majlis perasmian pejabat baharu JPN tersebut.
Majlis perasmian itu disempurnakan oleh Sultan Perak, Sultan Nazrin Muizzuddin Shah.
Beliau berkata, perkhidmatan yang sebelum ini dilaksanakan secara manual kini dipermudah melalui sistem digital yang lebih efisien, sejajar dengan dasar kerajaan yang memperkasa perkhidmatan awam.
Pejabat JPN baharu yang mula beroperasi pada 4 Jun 2024 itu dibina dengan kos RM10.5 juta di atas tapak seluas 40,468 meter persegi, dan dilengkapi dengan pelbagai kemudahan termasuk ruang menunggu yang luas dengan 132 tempat duduk, bilik perkahwinan, surau serta kemudahan untuk Orang Kurang Upaya (OKU).
Shamsul Anuar turut menyifatkan sambutan orang ramai terhadap perkhidmatan JPN sebagai petunjuk bahawa strategi digitalisasi dan penambahbaikan fizikal yang dilaksanakan kementeriannya berada di landasan yang tepat.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/mengapa-pamela-dipanggil-sprm-sehari-lebih-awal-peguam/,Mengapa Pamela dipanggil SPRM sehari lebih awal – Peguam,NASIONAL,"21 May 2025, 02:48PM","KUALA LUMPUR: Peguam mempersoalkan mengapa Suruhanjaya Pencegahan Rasuah Malaysia (SPRM) memanggil Datin Seri Pamela Ling Yueh pada 9 April, iaitu sehari lebih awal daripada tarikh asal yang dijadualkan.
Peguam Sangeet Kaur Deo yang mewakili keluarga wanita itu, berkata tarikh 9 April itu juga adalah hari Pamela dilaporkan hilang.
“Mengapa beliau (Pamela) diminta hadir sehari lebih awal? Adakah SPRM telah memaklumkan kepada polis mengenai siasatan agensi itu.
“Jika SPRM percaya bahawa beliau mempunyai maklumat sensitif atau yang boleh mendakwa seseorang, adakah agensi itu telah memaklumkan kepada polis tentang siapa ‘pihak yang berkepentingan’ itu?” katanya dalam kenyataan hari ini.
Sebelum ini, Mahkamah Tinggi telah memberikan kebenaran kepada Pamela untuk mencabar penahanan dan larangan perjalanannya oleh SPRM dan Jabatan Imigresen.
Hakim Amarjeet Singh membenarkan permohonan Pamela untuk mendapatkan kebenaran memulakan semakan kehakiman selepas mendengar hujahan pihak-pihak di dalam kamar beliau pada 19 Mei.
Hakim berpendapat bahawa terdapat isu yang wajar dibicarakan dalam permohonan tersebut.
Peguam Kanan Persekutuan, Mohd Faisal Md Noor, tidak membantah permohonan itu.
Sementara itu, peguam Pamela, Surendra Ananth, memberitahu bahawa pengurusan kes telah ditetapkan pada 3 Jun.
Pamela memfailkan permohonan kebenaran untuk semakan kehakiman pada 7 April, dua hari sebelum kehilangan beliau yang kemudian mendapat liputan meluas.
Pada 9 April, wanita kelahiran Sarawak itu dilaporkan hilang ketika dalam perjalanan ke ibu pejabat SPRM di Putrajaya selepas menaiki sebuah kenderaan e-hailing.
Satu laporan polis mengenai kehilangan beliau telah dibuat pada jam 3.02 petang pada hari sama.
SPRM sebelum itu telah mendapatkan waran tangkap terhadap Pamela pada 2 Disember tahun lalu daripada Mahkamah Majistret Putrajaya selepas beliau gagal mematuhi perintah hadir untuk sesi rakam keterangan bagi melengkapkan siasatan berkaitan pengubahan wang haram.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/apmm-selamatkan-30-warga-indonesia-dalam-insiden-bot-terbalik/,APMM selamatkan 30 warga Indonesia dalam insiden bot terbalik,NASIONAL,"21 May 2025, 01:32PM","JOHOR BAHRU: Agensi Penguatkuasaan Maritim Malaysia (APMM) berjaya menyelamatkan 30 warga Indonesia selepas bot dinaiki mereka terbalik di Tanjung Penawar, Tanjung Sedili, Kota Tinggi di sini, semalam.
Timbalan Pengarah Operasi Maritim Negeri Johor, Kapten Maritim Kama Azri Kamil, berkata aset Agensi APMM digerakkan bagi membantu operasi menyelamat mangsa.
Beliau berkata, Maritime Rescue Sub Center (MRSC) Johor Bahru menerima maklumat awal daripada Badan Nasional Pencarian dan Pertolongan (Basarnas) Tanjung Pinang berkenaan kejadian di kedudukan 19.3 batu nautika timur laut terbabit dan mengaktifkan Operasi Mencari dan Menyelamat (Carilamat) bagi menyelamat mangsa.
Menurutnya, maklumat berkaitan kejadian dimaklum kepada MRSC Johor Bahru kerana lokasi terbabit terletak di dalam kawasan mencari dan menyelamat atau Maritime Search and Rescue Region (MSRR) Malaysia.
Katanya, ketika kejadian, kapal Andros Spirit yang berada berhampiran lokasi bertindak segera memberikan bantuan dan menyelamatkan mangsa.
“Punca bot berkenaan terbalik dipercayai selepas berlanggar dengan sebuah kapal.
“KM Sibuan bersama aset lain antaranya bot Petir 11 dan bot Penggalang 15 juga digerakkan ke lokasi untuk menyelamatkan mangsa. Mereka tidak terkandas lama di lokasi kejadian kerana diselamatkan dengan pantas.
“Mangsa ditempatkan di atas kapal Andros Spirit dan diiringi oleh kapal dan bot ke sempadan perairan Indonesia untuk diserahkan kepada kapal KN Rantos, KN Kalimasadha dan KN Tanjung Datu untuk tindakan selanjutnya.
“Difahamkan mereka akan dibawa balik ke Indonesia,” katanya menerusi siaran media.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/as-kenakan-tarif-berat-ke-atas-panel-solar-empat-negara-termasuk-malaysia/,AS kenakan tarif berat ke atas panel solar empat negara termasuk Malaysia,NASIONAL,"21 May 2025, 01:12PM","LOS ANGELES: Suruhanjaya Perdagangan Antarabangsa Amerika Syarikat (ITC) memutuskan bahawa industri panel solar tempatan negara itu mengalami kerugian atau terancam akibat lambakan import murah dari Malaysia, Thailand, Vietnam dan Kemboja.
Keputusan itu dibuat selepas majoriti ahli ITC mengundi untuk menyokong dakwaan tersebut, sekali gus membuka jalan bagi penguatkuasaan tarif berat terhadap produk terbabit.
Keputusan itu juga menamatkan pertikaian perdagangan yang berlarutan selama setahun, di mana pengeluar AS menuduh syarikat-syarikat China membanjiri pasaran dengan barangan murah yang tidak adil dari kilang di Asia Tenggara.
Lanjutan itu, Jabatan Perdagangan AS akan melaksanakan tarif balas dan anti-lambakan yang telah dimuktamadkan pada bulan lalu terhadap produk import dari empat negara berkenaan.
Langkah ini merupakan sebahagian daripada dasar perlindungan perdagangan AS yang mula digiatkan semasa pentadbiran Presiden Donald Trump.
Undang-undang perdagangan AS menetapkan bahawa sebarang tindakan tarif hanya boleh dikenakan jika ITC mendapati industri domestik benar-benar terkesan akibat persaingan tidak adil.
Kes ini dibawa oleh beberapa pengeluar utama seperti Hanwha Qcells dari Korea dan First Solar Inc dari Arizona, bersama syarikat kecil lain yang mempertahankan pelaburan mereka dalam industri tenaga bersih di AS. Mereka menuntut perlindungan daripada kemasukan produk murah yang didakwa memanipulasi struktur harga pasaran.
Pada masa yang sama, pentadbiran Presiden Joe Biden memperkenalkan Akta Pengurangan Inflasi pada tahun 2022 yang memberikan insentif cukai besar untuk menggalakkan pengeluaran tenaga bersih tempatan. Akibatnya, lebih 100 kemudahan pembuatan panel solar diumumkan atau diperluaskan di seluruh AS.
Walau bagaimanapun, langkah mengenakan tarif ini mendapat kritikan daripada kumpulan Solar Energy Industries Association (SEIA) yang berpendapat tindakan tersebut akan meningkatkan kos kepada pembeli dan melemahkan pembangunan tenaga solar domestik.
Mereka memberi amaran bahawa kesan jangka panjang mungkin menghambat pertumbuhan sektor itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/remaja-maut-rempuh-lori-buat-pusingan-u/,Remaja maut rempuh lori buat pusingan U,NASIONAL,"21 May 2025, 12:58PM","SHAH ALAM: Seorang remaja maut selepas motosikal ditungganginya merempuh sebuah lori yang sedang membuat pusingan U di Batu 12, Jalan Kapar hala Jeram, semalam.
Ketua Polis Daerah Klang Utara, Asisten Komisioner S Vijaya Rao berkata, pihaknya menerima laporan berhubung kejadian terbabit pada jam 4.45 petang.
Beliau berkata, kejadian berlaku ketika remaja lelaki berusia 17 tahun itu menunggang motosikal dari arah Kapar menghala ke Jeram, Kuala Selangor.
“Siasatan mendapati sebuah lori yang dipandu seorang lelaki warga tempatan dari arah Kapar membuat pusingan U di lokasi kejadian.
“Mangsa yang menunggang motosikal tidak sempat mengelak lalu melanggar bahagian tepi kanan lori.
“Mangsa disahkan meninggal dunia di lokasi kejadian dan mayatnya dibawa ke Hospital Tengku Ampuan Rahimah (HTAR), Klang untuk bedah siasat,” katanya dalam kenyataan, hari ini.
Vijaya berkata, siasatan awal mendapati mangsa memiliki lesen L dan dalam perjalanan pulang dari kursus memandu di sebuah institut memandu di Klang.
Katanya, semakan juga mendapati lokasi kejadian hanya membenarkan kenderaan ringan sahaja untuk membuat pusingan U.
“Pemandu lori berusia 44 tahun ditahan sebelum diberikan jamin polis dan kes disiasat mengikut Seksyen 41(1) Akta Pengangkutan Jalan 1987.
“Orang ramai yang mempunyai maklumat berkaitan kejadian diminta menghubungi Pegawai Penyiasat Trafik, Inspektor Ahmad Fadzli Abdullah di talian 017-5843860 atau balai polis berdekatan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/operasi-lra-sungai-johor-dihentikan-lebih-100000-pengguna-terjejas/,"Operasi LRA Sungai Johor dihentikan, lebih 100,000 pengguna terjejas",NASIONAL,"21 May 2025, 12:52PM","Oleh: Zahir Senapiah
JOHOR BAHRU: Lebih 100,000 pengguna di beberapa kawasan di daerah ini mengalami gangguan bekalan air bersih akibat kerosakan luar jangka pada pam utama yang memproses air bersih untuk disalurkan ke Loji Rawatan Air (LRA) Sungai Johor.
Exco Kerja Raya, Pengangkutan dan Infrastruktur Johor, Mohamad Fazli Mohamad Salleh berkata, susulan kerosakan itu, operasi LRA Sungai Johor terpaksa dihentikan sepenuhnya petang semalam.
Beliau berkata, gangguan tersebut mengakibatkan agihan kira-kira 318 juta liter air sehari (MLD) terhenti dan tidak dapat disalurkan kepada pengguna di beberapa kawasan.
“Sebagai langkah segera, pengolahan semula sumber air sedia ada telah dilaksanakan dan berjaya menyelamatkan kira-kira 11,000 akaun pengguna daripada terjejas.
“Semua pengguna dijangka akan terus menerima bekalan air seperti biasa menjelang jam 7 pagi,” katanya dalam kenyataan.
Mohamad Fazli berkata, kerja-kerja pembaikan sedang giat dijalankan dan setakat ini telah mencapai 15 peratus kemajuan.
Turut dimaklumkan, sebanyak 16 lori tangki air berkapasiti 9 meter padu (m³) dan 40 meter padu (m³) telah digerakkan ke lokasi-lokasi kritikal seperti hospital, pusat kesihatan, dan kawasan tumpuan awam buat sementara waktu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pemandu-axia-tak-mengaku-memandu-lawan-arus/,Pemandu Axia tak mengaku memandu lawan arus,NASIONAL,"21 May 2025, 12:47PM","JOHOR BAHRU: Seorang lelaki mengaku tidak bersalah di Mahkamah Majistret di sini, hari ini, atas tuduhan memandu kereta secara melawan arus, dua minggu lalu.
S Thaanesh, 26, membuat pengakuan itu selepas pertuduhan dibacakan jurubahasa mahkamah di hadapan Majistret Nur Fatin Mohamad Farid.
Berdasarkan kertas pertuduhan, lelaki itu sebagai pemandu kereta didakwa memandu di atas jalan raya secara melulu dengan cara menyongsang arus di Kilometer 4 Jalan Gelang Patah – Ulu Choh di sini, kira-kira jam 9 pagi, 9 Mei lalu.
Bagi perbuatan itu, tertuduh didakwa mengikut Seksyen 42(1) Akta Pengangkutan Jalan 1987 (Pindaan 2020) yang membawa hukuman penjara maksimum lima tahun dan denda sehingga RM15,000 bagi sabitan pertama.
Jika sabit kesalahan, tertuduh juga boleh hilang kelayakan memegang atau mendapatkan lesen memandu minimum lima tahun, lesen memandu diendors ke mahkamah dan jika mempunyai lesen percubaan ia akan dibatalkan.
Timbalan Pendakwa Raya Amirah Tasnim Saleh menawarkan jaminan RM15,000 dengan seorang penjamin serta tiga syarat tambahan iaitu perlu melapor diri di balai polis berhampiran sebulan sekali, pasport diserahkan kepada mahkamah dan lesen memandu digantung sehingga kes selesai.
Peguam VS Selvanteran yang mewakili tertuduh memohon jumlah jaminan yang lebih rendah dengan alasan anak guamnya berniaga secara kecil-kecilan dan menanggung ibunya yang juga ibu tunggal.
Mahkamah kemudian membenarkan tertuduh diikat jamin sebanyak RM6,000 dengan seorang penjamin serta tiga syarat tambahan yang dicadangkan pihak pendakwaan.
Kes ditetapkan untuk sebutan semula pada 20 Jun depan bagi serahan dokumen.
Sebelum ini, tular video pemandu Perodua Axia berwarna jingga yang memandu secara melawan arus dalam kesesakan jalan raya sehingga kenderaan itu ‘dihimpit’ dua treler.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dua-maut-nahas-tiga-motosikal-dan-lori/,Dua maut nahas tiga motosikal dan lori,NASIONAL,"21 May 2025, 12:12PM","ALOR GAJAH: Dua maut manakala seorang cedera dalam nahas tiga motosikal dan lori di Kilometer 220.2 Lebuhraya Utara Selatan (PLUS) arah selatan dekat sini, 7.40 malam tadi.
Mangsa, pekerja kilang, Farith Aiman Mohd Fairus, 21, dan kakitangan loji penapisan minyak, Mohamad Shahril Anuar, 45, meninggal dunia di tempat kejadian manakala seorang lagi penunggang motosikal, R Jeevankumar,18, cedera.
Ketua Polis Daerah Alor Gajah, Superintendan Ashari Abu Samah berkata, siasatan awal mendapati ketiga-tiga penunggang motosikal dalam perjalanan dari arah utara menuju ke Melaka dan keadaan cuaca hujan.
“Sebaik tiba di lokasi, Honda RS150R ditunggang Farith Aiman terlanggar belakang kiri lori yang sedang bergerak di lorong kiri hingga terjatuh dan terbabas ke lorong kecemasan sebelum melanggar motosikal jenis Yamaha MT-25 ditunggang Mohamad Shahril.
“Motosikal mangsa kemudian melanggar pula sebuah lagi motosikal jenis Yamaha Y15ZR ditunggang seorang remaja,” katanya dalam kenyataan, hari ini.
“Mayat mangsa dibawa je Unit Forensik Hospital Alor Gajah untuk proses bedah siasat manakala seorang lagi yang turut dirawat di hospital sama, katanya.
Beliau berkata, kes disiasat mengikut Seksyen Sek 41(1) Akta Pengangkutan Jalan 1987.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/jijik-dan-meloyakan-restoran-diarah-tutup-serta-merta/,"Jijik dan meloyakan, restoran diarah tutup serta-merta",NASIONAL,"21 May 2025, 11:35AM","HULU SELANGOR: Sebuah restoran di daerah ini yang melakukan pelanggaran serius pelbagai peraturan kebersihan dan keselamatan makanan diarah tutup serta-merta dalam pemeriksaan dijalankan Majlis Perbandaran Hulu Selangor (MPHS), semalam.
MPHS dalam kenyataan hari ini berkata, operasi dijalankan Bahagian Inspektorat Jabatan Pengurusan Sisa Pepejal dan Pembersihan Awam (JPSPPA) bersama Jabatan Penguatkuasaan dan Jabatan Pelesenan susulan aduan orang awam.
Katanya, hasil pemeriksaan membawa kepada penutupan premis makanan itu selama 14 hari.
“Antara kesalahan yang dikesan adalah terdapat najis tikus dan hurungan lipas di rak penyimpanan premis, pengendali makanan berkuku panjang, tidak memakai apron dan penutup kepala, telur ayam yang tidak dibasuh, sisa efluen dari premis memasuki longkang awam dan pembuangan sisa makanan ke dalam longkang awam.
“Selain itu, perangkap minyak tidak diselenggara dengan baik, peralatan memasak dan kain pengelap juga berada dalam keadaan yang tidak bersih, pengurusan sisa pepejal tidak teratur dan beberapa kesalahan lain,” menurut kenyataan itu.
Tiga kompaun dikeluarkan di bawah Undang-undang Kecil (UUK) Establisymen Makanan 2007 dan UUK Pengendali Makanan 2007.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/4-pegawai-disiasat-disyaki-terlibat-aktiviti-counter-setting/,"4 pegawai disiasat, disyaki terlibat aktiviti ‘Counter Setting’",NASIONAL,"21 May 2025, 10:48AM","SEPANG: Empat pegawai disiasat kerana didakwa bersubahat membantu warganegara asing melepasi pemeriksaan imigresen bagi tempoh Januari hingga April lalu.
Agensi Kawalan dan Perlindungan Sempadan (AKPS) memaklumkan ia hasil pemantauan berterusan yang dilakukan AKPS Lapangan Terbang Antarabangsa Kuala Lumpur (KLIA) sepanjang tempoh berkenaan.
Menurutnya, empat pegawai yang disiasat disyaki terbabit dalam aktiviti ‘counter setting’ iaitu aktiviti melepaskan individu tertentu melalui kaunter pemeriksaan tanpa melalui prosedur yang sah dan teratur.
“Selain itu, seramai 25 warganegara asing turut ditahan di KLIA bagi tempoh yang sama kerana cuba keluar dari negara ini.
“Warga asing dari Vietnam, Kemboja, India, dan Indonesia itu ditahan kerana tinggal melebihi tempoh yang dibenarkan di negara ini dan pengesahan masuk mereka disyaki diperoleh tanpa prosedur yang sah,” katanya dalam kenyataan.
Katanya, AKPS memandang serius perkara ini dan tidak akan berkompromi dengan mana-mana pegawai atau individu yang terlibat dalam sebarang salah laku atau perbuatan yang boleh menjejaskan keselamatan dan kedaulatan sempadan negara.
“Tindakan tegas akan diambil mengikut peruntukan undang-undang yang berkuat kuasa, termasuk tindakan tatatertib terhadap pegawai-pegawai yang terbabit.
AKPS menyatakan bahawa pihaknya akan terus mempergiatkan usaha pemantauan serta memperkemas mekanisme penguatkuasaan bagi memastikan pintu masuk negara tidak disalah guna oleh mana-mana pihak yang cuba menjejaskan keselamatan dan kedaulatan sempadan negara.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/cctv-rakam-suspek-simbah-asid-pengusaha-spa/,CCTV rakam suspek simbah asid pengusaha spa,NASIONAL,"21 May 2025, 10:27AM","BACHOK: Polis mengesan dua wanita dan seorang lelaki dipercayai suspek dalam kejadian simbah asid terhadap pengusaha spa di Beris Kubur Besar, Sabtu lalu.
Ketua Polis Daerah Bachok, Superintendan Mohamad Ismail Jamaluddin berkata, penemuan itu hasil rakaman kamera litar tertutup (CCTV) di lokasi kejadian dan saksi.
Katanya, pihaknya dalam usaha untuk membuat tangkapan suspek.
“Kita akan maklumkan jika ada tangkapan dibuat,” katanya memetik laporan Harian Metro.
Mohamad Ismail berkata, polis juga meminta orang ramai yang mempunyai maklumat berhubung kejadian tampil membantu siasatan.
Sabtu lalu, pengusaha spa, Nor Faziera Muda, 27 melecur separuh badan selepas disimbah asid oleh tiga suspek berpakaian purdah dan seorang bertopeng, yang menyamar sebagai pelanggan untuk berurut di spa dan salun miliknya di Beris Kubur Besar.
Dalam kejadian 8.30 malam itu, mangsa cedera terkena cecair dipercayai asid di bahagian belakang badan dan tangan kanan sehingga terpaksa menjalani dua pembedahan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/imigresen-serbu-klinik-haram-guna-doktor-palsu-6-ditahan/,"Imigresen serbu klinik haram guna doktor palsu, 6 ditahan",NASIONAL,"21 May 2025, 09:51AM","KUALA LUMPUR: Sebuah klinik yang disyaki menggunakan khidmat doktor tidak bertauliah diserbu Jabatan Imigresen Malaysia (JIM) dalam satu Operasi Khas yang dijalankan serentak di tiga lokasi sekitar Lembah Klang, Isnin lalu.
Serbuan melibatkan dua lokasi di Selangor, Sungai Buloh dan Shah Alam serta satu lokasi di Jalan Ipoh, ibu negara.
Menurut Ketua Pengarah Imigresen, Datuk Zakaria Shaaban, serbuan dijalankan hasil maklumat awam serta risikan selama dua minggu.
Dalam operasi berkenaan, pihaknya berjaya menahan enam individu berusia lingkungan 23 hingga 57 tahun.
Antara yang ditahan ialah seorang lelaki warga Pakistan dikenali sebagai ‘Maleeq’ yang dipercayai berperanan sebagai doktor tidak bertauliah, tiga wanita warga Myanmar yang dipercayai pembantu klinik, seorang wanita warga Pakistan dan seorang lagi wanita warga India.
“Siasatan awal mendapati seorang lelaki warga Pakistan tinggal lebih masa, manakala dua wanita Myanmar menyalahgunakan pas lawatan kerja sementara dan memiliki kad UNHCR. Selebihnya tidak memiliki sebarang dokumen perjalanan atau pas sah,” katanya dalam kenyataan.
Turut disita dalam serbuan ialah buku log pesakit, cop klinik, tiga naskhah pasport pelbagai negara, peralatan perubatan, resit sijil sakit, telefon bimbit klinik dan pakaian pengamal perubatan bagi membantu siasatan.
Zakaria berkata, modus operandi sindiket adalah menawarkan khidmat perubatan murah kepada warga asing, dijalankan hanya pada waktu malam.
“Klinik dipercayai telah beroperasi secara haram selama setahun, dengan bayaran perkhidmatan mencecah RM90 seorang dan hanya diterima secara dalam talian.
“Kesemua yang ditahan disiasat mengikut Akta Imigresen 1959/63 dan Peraturan-peraturan Imigresen 1963 serta ditahan di Depot Imigresen KLIA,” tambahnya
Sementara itu, katanya seorang lelaki warga tempatan dan seorang wanita warga Filipina telah diberi notis hadir ke pejabat JIM bagi membantu siasatan."
https://www.buletintv3.my/nasional/kanak-kanak-perempuan-maut-terjatuh-tingkat-29-kondominium/,"Kanak-kanak perempuan maut, terjatuh tingkat 29 kondominium",NASIONAL,"21 May 2025, 09:20AM","SUBANG JAYA: Kanak-kanak perempuan berusia tujuh tahun maut selepas terjatuh dari tingkat 29 sebuah kondominium di Puchong, di sini, semalam.
Mangsa ketika kejadian berada di rumah pengasuh sebelum dia memanjat tingkap yang tidak berjeriji sebelum terjatuh ke lantai tingkat lima.
Timbalan Ketua Polis Daerah Subang Jaya, Superintendan, Mohd Fairus Jaafar berkata, pihaknya menerima laporan berhubung kejadian itu dari MERS999 pada 12.30 tengah hari.
Menurutnya, anggota polis rondaan kemudian ke lokasi dan menemukan mangsa dalam keadaan terlentang di atas lantai tingkat lima.
“Pegawai perubatan yang hadir di tempat kejadian mengesahkan kematian mangsa.
“Ketika kejadian, ibu mangsa berada di rumah menjaga seorang lagi anak yang sedang kuarantin, manakala bapanya bekerja.
“Hasil siasatan mangsa memanjat tingkap yang tidak berjeriji sebelum terjatuh,” katanya dalam kenyataan, hari ini.
Beliau berkata, pengasuh terbabit sudah dirakam percakapan dan kes disiasat mengikut Seksyen 31 (1) (a) Akta Kanak-kanak 2001.
“Kertas siasatan akan dilengkap dengan kadar segera dan dirujuk ke Timbalan Pendakwa Raya untuk arahan selanjutnya,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/gajah-jantan-mengamuk-rosakkan-kenderaan-di-gerik/,"Gajah jantan mengamuk, rosakkan kenderaan di Gerik",NASIONAL,"21 May 2025, 08:19AM","GERIK: Jabatan Perlindungan Hidupan Liar dan Taman Negara (PERHILITAN) mengesahkan kejadian seekor gajah mengamuk sehingga merosakkan kenderaan pengguna jalan raya dekat Sungai Lebey berhampiran Tugu Peringatan Jalan Raya Timur Barat (JRTB) Gerik-Jeli, di sini, malam tadi.
Pengarah Perhilitan Perak, Yusoff Shariff, berkata aduan berhubung kejadian diterima daripada empat anggota Angkatan Pertahanan Awam (APM) yang hadir ke lokasi kejadian pada pukul 8.40 malam tadi.
Katanya, berdasarkan aduan itu, kejadian membabitkan enam ekor gajah termasuk seekor gajah jantan.
“Didapati ada enam ekor gajah, dengan seekor daripadanya gajah jantan tak bergading sedang ‘naik minyak’.
“Tindakan menghalau dilakukan, dan mangsa kemudiannya membuat laporan polis di Ibu Pejabat Polis Daerah (IPD) Gerik,” katanya ketika dihubungi hari ini.
Kejadian amukan gajah itu tular di media sosial sejak malam tadi apabila video beserta keterangan pada video itu memperlihatkan sebuah kereta sedan warna putih mengalami remuk pada bahagian but belakang serta bahagian depan kereta itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/jemaah-haji-malaysia-ketiga-meninggal-dunia-di-makkah/,Jemaah haji Malaysia ketiga meninggal dunia di Makkah,NASIONAL,"21 May 2025, 07:45AM","MAKKAH: Seorang jemaah haji Malaysia dari Tawau, Sabah disahkan meninggal dunia akibat serangan jantung, semalam.
Menteri di Jabatan Perdana Menteri (Hal Ehwal Agama), Datuk Na’im Mokhtar dalam satu hantaran di Facebook mengesahkan pemergian Allahyarham Aripin @ Ariffin bin Jawah @ Ab Halim dari KT058, Maktab 90A pada jam 7.30 pagi waktu Makkah.
“Allahyarham menghembuskan nafas terakhir di Rehab Al-Janadiriyyah, Makkah akibat serangan jantung. Beliau ditemani isteri, Norasiah Imam Isnin sepanjang perjalanan haji ini,” katanya.
Menurut Na’im, pemergian Allahyarham merupakan satu kehilangan besar namun disifatkan sebagai pemergian yang mulia kerana berlaku ketika beliau menjadi tetamu Allah.
“Insya-Allah, pihak berkaitan akan menyempurnakan segala urusan termasuk pengurusan jenazah dan pelaksanaan badal haji bagi pihak Allahyarham,” tambah beliau.
Dalam hantaran itu juga, beliau merakamkan ucapan takziah kepada seluruh ahli keluarga dan mendoakan agar mereka diberi kekuatan serta kesabaran menghadapi ujian tersebut.
Allahyarham merupakan salah seorang daripada lebih 30,000 jemaah Malaysia yang menunaikan ibadah haji bagi musim 1446H kali ini.
Sebelum ini, dua lagi jemaah Malaysia dilaporkan meninggal dunia, iaitu Allahyarhamah Norizah Tambonan, 47, dan Allahyarham Abdullah Mat, 59.
Seramai 18,453 jemaah Malaysia berada di Tanah Suci iaitu 58 peratus daripada jumlah keseluruhan 31,600 jemaah haji musim 1446 Hijrah.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tun-ahmadshah-bekas-tyt-sabah-meninggal-dunia/,Tun Ahmadshah bekas TYT Sabah meninggal dunia,NASIONAL,"21 May 2025, 12:04AM","KUALA LUMPUR: Bekas Yang di-Pertua Negeri Sabah kesembilan, Tun Ahmadshah Abdullah meninggal dunia ketika menerima rawatan di sebuah hospital swasta di Kota Kinabalu.
Allahyarham dilaporkan menghembuskan nafas terakhir pada usia 79 tahun.
Berita duka itu dikongsikan oleh ahli keluarga Allahyarham menerusi laman Facebook.
Tun Ahmadshah dilahirkan pada 9 Disember 1946 dan dilantik sebagai Yang di-Pertua Sabah dari tahun 2003 hingga 2010.
Sebelum itu, beliau memegang jawatan sebagai Timbalan Setiausaha Kerajaan Negeri."
https://www.buletintv3.my/nasional/operasi-bersepadu-khazanah-4-suspek-ditahan-lebih-rm800000-nilai-rampasan/,"Operasi Bersepadu Khazanah: 4 suspek ditahan, lebih RM800,000 nilai rampasan",NASIONAL,"20 May 2025, 11:38PM","Oleh: Zulfakhri Shamsul Ariffin

JOHOR BAHRU: Kejayaan Operasi Bersepadu Khazanah yang dijalankan pada 20 Mei lalu membuahkan hasil apabila empat suspek warga tempatan ditahan bersama pelbagai rampasan melibatkan minyak sawit mentah (CPO) serta peralatan yang dianggarkan bernilai lebih RM800,000.

Difahamkan, operasi tersebut dilaksanakan secara bersepadu antara Pasukan Risik Pasukan Simpanan Persekutuan Bukit Aman dan Lembaga Minyak Sawit Malaysia (MPOB) Johor.
Rampasan CPO dianggarkan bernilai RM177,500, manakala nilai kenderaan dan peralatan yang dirampas berjumlah RM632,175, menjadikan jumlah keseluruhan rampasan sebanyak RM809,675.

Kesemua suspek kini disiasat di bawah Seksyen 78 Akta Lembaga Minyak Sawit Malaysia 1998 (Akta 582) dan Peraturan 5(1)(b) kerana mengalihkan minyak sawit tanpa lesen yang sah.

Operasi ini merupakan sebahagian daripada inisiatif RE’FORM yang digerakkan bagi membanteras kegiatan penyeludupan hasil negara secara lebih menyeluruh, melibatkan kerjasama pelbagai agensi strategik.

Pihak berkuasa turut memberi jaminan bahawa operasi seumpama ini akan diteruskan secara berkala bagi memastikan khazanah negara sentiasa terpelihara daripada sebarang bentuk penyelewengan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/dua-remaja-ditahan-ugut-sebar-video-bogel/,Dua remaja ditahan ugut sebar video bogel,NASIONAL,"20 May 2025, 06:20PM","Oleh: Zulfakhri Shamsul Ariffin

KUALA LUMPUR: Dua remaja lelaki tempatan berusia 18 tahun ditahan polis selepas disyaki terlibat dalam kes pemerasan menggunakan video bogel yang membabitkan seorang lelaki dan teman wanitanya di Taman Melawati, Ampang.

Ketua Polis Daerah Ampang Jaya, ACP Mohd Azam Ismail, berkata kejadian berlaku pada 11 April lalu apabila mangsa menerima pesanan WhatsApp daripada individu dikenali yang mengugut untuk menyebarkan video bogel tersebut sekiranya tidak membayar sejumlah wang yang diminta.

“Mangsa telah membuat bayaran secara ansuran sebanyak RM2,800 kepada suspek di sekitar Kuala Lumpur.

“Suspek turut meminta wang tunai tambahan sebanyak RM1,000 daripada pengadu. Susulan itu, pengadu telah membuat laporan polis untuk tindakan selanjutnya,” katanya dalam satu kenyataan hari ini.

Bertindak atas laporan tersebut, sepasukan pegawai dan anggota dari Bahagian Siasatan Jenayah Daerah (BSJD) Ampang Jaya telah melakukan tangkapan pada 18 Mei lalu di Galaxy Ampang serta merampas tiga unit telefon bimbit.

“Siasatan mendapati suspek pertama mempunyai empat rekod jenayah lampau termasuk kes berkaitan dadah, manakala suspek kedua tidak mempunyai sebarang rekod jenayah.

“Kedua-dua suspek juga didapati positif dadah jenis THC hasil ujian air kencing,” tambah beliau.

Kedua-dua suspek telah direman selama empat hari bermula 19 hingga 22 Mei bagi membantu siasatan.

Kes disiasat di bawah Seksyen 385 Kanun Keseksaan kerana pemerasan, yang boleh membawa hukuman penjara sehingga tujuh tahun, denda, sebatan, atau mana-mana dua daripada hukuman tersebut jika sabit kesalahan.

Mereka turut disiasat di bawah Seksyen 292 Kanun Keseksaan kerana memiliki bahan lucah, yang memperuntukkan hukuman penjara hingga tiga tahun, denda, atau kedua-duanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/imam-lemas-ketika-memancing/,Imam lemas ketika memancing,NASIONAL,"20 May 2025, 11:15PM","MERSING: Seorang imam sebuah masjid ditemui lemas selepas terjatuh dari bot dinaiki ketika memancing berhampiran Jeti Kampung Semaloi di sini, awal pagi tadi.

Mayat mangsa, Mohd Al-Hafitz Md Yunos, 45, ditemui jam 12 tengah hari tadi, kira-kira 100 meter dari lokasi dilaporkan terjatuh.

Komander Operasi Balai Bomba dan Penyelamat (BBP) Endau, Mohd Supian Yahya, berkata sebelum itu mangsa dilaporkan terjatuh dari bot dinaiki kira-kira jam 2.25 pagi.

“Mayat mangsa ditemui selepas lebih 10 jam operasi mencari dan menyelamat (SAR) di perairan Jeti Kampung Semaloi.

“Pencarian dilakukan menggunakan teknik ‘windshield wiper searching’ dan ‘surface searching’ hingga mangsa berjaya ditemui oleh anggota Pasukan Penyelamat di Air (PPDA),” katanya dalam kenyataan.

Beliau berkata, terdahulu sepasukan anggota dari BBP Endau dikejarkan ke lokasi dan Pasukan Keluaran Operasi (PKO) mengesahkan kes seorang lelaki terjatuh dari bot berhampiran jeti.

“Pencarian awal dilakukan pada jarak sekitar 100 meter dari lokasi mangsa dipercayai terjatuh, namun terpaksa ditangguhkan jam 3.30 pagi atas faktor keselamatan dan keadaan gelap.

“Operasi disambung semula sekitar jam 8 pagi menggunakan dua bot milik bomba bersama bantuan 10 anggota PPDA dari Mersing dan Skudai,” katanya."
https://www.buletintv3.my/nasional/datuk-antara-6-ditahan-kes-rasuah-kontrak-ratusan-ribu-ringgit/,Datuk antara 6 ditahan kes rasuah kontrak ratusan ribu ringgit,NASIONAL,"20 May 2025, 06:35PM","KUALA LUMPUR: Dua penjawat awam termasuk berjawatan pengarah dan bergelar Datuk antara enam ditahan Suruhanjaya Pencegahan Rasuah Malaysia (SPRM) susulan kes rasuah membabitkan kontrak bernilai ratusan ribu ringgit.
Lelaki bergelar Datuk itu bersama seorang lagi penjawat awam iaitu jurutera di sebuah jabatan kerajaan di ibu negara adalah suspek utama kes membabitkan tawaran kerja kontrak pembangunan dan senggaraan sejak 2021.
Menurut sumber, semua suspek terdiri empat lelaki dan dua wanita berusia lingkungan 20 hingga 50-an itu ditahan jam 5.30 petang semalam ketika hadir memberi keterangan di Ibu Pejabat SPRM di Putrajaya.
“Dua suspek utama berjawatan pengarah serta jurutera di sebuah jabatan kerajaan dipercayai meminta dan menerima rasuah daripada kontraktor yang ditawarkan kerja kontrak pembangunan dan senggaraan di bawah seliaannya antara 2021 hingga kini.
“Turut ditahan suami isteri bersama bapanya yang juga pemilik syarikat bergelar Datuk, selain seorang kontraktor kerana disyaki bertindak sebagai orang tengah dalam mendapatkan rasuah daripada kalangan kontraktor,” katanya.
Sumber berkata, siasatan awal mendapati kedua-dua suspek utama menerima kira-kira RM115,000 daripada orang tengah dalam bentuk wang tunai, pembiayaan ubah suai rumah dan pemberian telefon bimbit.
Katanya, menerusi Op Kepala dijalankan Bahagian Operasi Khas SPRM di 10 premis sekitar Lembah Klang dan Johor semalam, SPRM menyita dua unit kenderaan jenis Toyota Hilux, wang tunai kira-kira RM165,000 selain membekukan 95 akaun perbankan terdiri akaun individu dan syarikat membabitkan jumlah kira-kira RM6 juta.
Sementara itu, Pengarah Kanan Bahagian Operasi Khas SPRM, Datuk Mohamad Zamri Zainul Abidin ketika dihubungi mengesahkan tangkapan, dengan kes disiasat mengikut Seksyen 17(a) Akta SPRM 2009.
Lima daripada suspek terbabit kini direman lima hari sehingga 24 Mei ini, manakala seorang lagi selama tiga hari selepas permohonan dibuat SPRM di Mahkamah Majistret Putrajaya pagi tadi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/cadangan-usia-persaraan-65-tahun-perlu-ambil-kira-keperluan-jenis-tugas/,"Cadangan usia persaraan 65 tahun perlu ambil kira keperluan, jenis tugas",NASIONAL,"20 May 2025, 06:59PM","Oleh: Zulfakhri Shamsul Ariffin
KUALA LUMPUR: Cadangan untuk melanjutkan usia persaraan penjawat awam sehingga 65 tahun perlu diteliti kepada jenis tugasan dan tahap kepakaran yang dimiliki oleh penjawat awam berkenaan.
Presiden Persatuan Pegawai-Pegawai Kanan Polis Bersara Malaysia (RESPA), Datuk Meor Chek Hussien berkata, dalam bidang tertentu seperti perubatan, kejuruteraan dan analisis ekonomi, lanjutan usia persaraan adalah wajar memandangkan kepakaran dalam bidang tersebut sukar dicari ganti.
“Kalau bahagian kepakaran tu mungkinlah (perlu dilanjutkan), sebab apa bukan senang nak mendapat kepakaran.
“Tapi kalau misalnya pekerjaan yang tidak memerlukan kemahiran, mungkin tak perlulah dilanjutkan.
“Kalau macam kepakaran misalnya doktor, atau jurutera ataupun penganalisa ekonomi misalnya, itu mungkin (perlu dipertimbangkan),” katanya ketika dihubungi Buletin TV3.
Mengulas lanjut kenyataan Menteri di Jabatan Perdana Menteri (Undang-Undang dan Reformasi Institusi), Datuk Seri Azalina Othman Said mengenai kewajaran lanjutan usia persaraan penjawat awam kepada 65 tahun, beliau setuju dengan pandangan itu namun ia perlu dilihat dari segi kemampuan fizikal seseorang penjawat awam.
“Kalau misalnya anggota polis yang berkehendakan kerja di luar, dia buat kerja trafik ataupun kerja peronda dan sebagainya, kalau dia dah lanjut sehingga umur 65, kadang-kadang susah juga dia nak bertindak secara cepat, secara aktif.
“Jadi bergantung, kalau misalnya di pihak pertengahan seperti dalam bahagian jenayah perdagangan atau mana-mana bahagian yang tak memerlukan pergerakan fizikal dan sebagainya, mungkin ada baiknya,” ujarnya lagi.
Beliau juga berpandangan bahawa masih ramai pegawai polis yang telah mencapai umur persaraan 60 tahun namun kekal cergas dan mampu menyumbang melalui kepakaran mereka sekiranya diberi peluang menyambung khidmat.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/produk-sejuk-beku-ikan-kandungi-dna-babi-dan-ayam-disita/,"Produk sejuk beku ikan kandungi DNA babi dan ayam, disita",NASIONAL,"20 May 2025, 07:02PM","BUTTERWORTH: 51.3 tan produk ikan sejuk beku yang mengandungi asid deoksiribonukleik (DNA) babi dan ayam dari China disita oleh Jabatan Perkhidmatan Kuarantin dan Pemeriksaan Malaysia (MAQIS) Pulau Pinang.
DNA itu ditemui menerusi hasil pemeriksaan yang dilakukan di Teminal Kontena Butterworth Utara (NBCT) selepas MAQIS mengesan dokumen import dagangan mengandungi maklumat mengelirukan.
MADIS dalam satu kenyataan berkata, barangan itu diisytiharkan sebagai ‘frozen cuttlefish intestines’ yang berbentuk sosej sejuk beku, ‘frozen cuttlefish balls’ dan ‘frozen cuttlefish tofu’.
“Namun analisis DNA oleh Jabatan Kimia Malaysia mengesahkan produk itu mengandungi DNA babi dan ayam di mana ia bercanggah deklarasi asal dalam dokumen import,” katanya.
Susulan itu, dagangan bernilai lebih RM63,000 disita untuk tindakan lanjut mengikut Seksyen 13 Akta MAQIS 2011 kerana mengemukakan maklumat palsu, tidak tepat atau mengelirukan.
“Pengimport telah dikenakan kompaun dan barangan dagangan akan dilupuskan mengikut tindakan penguatkuasaan diperuntukkan di bawah akta sama,” menurut kenyataan itu lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pendidikan-karakter-utama-tangani-isu-sosial/,Pendidikan karakter utama tangani isu sosial,NASIONAL,"20 May 2025, 07:38PM","Oleh: Aslina Abu Bakar & Airil Akmal Abazafree
BANGI: Isu-isu sosial seperti perkahwinan kanak-kanak, kehamilan remaja, keganasan rumah tangga dan konflik antara generasi tidak dapat diselesaikan tanpa penglibatan aktif masyarakat dan pembentukan pendidikan karakter.
Menteri Pendidikan Fadhlina Sidek, berkata terdapat keperluan mendesak untuk merombak pendekatan pendidikan agar lebih menyeluruh, merangkumi aspek nilai, akhlak dan pembentukan peribadi pelajar, selain memberi penekanan terhadap peranan ibu bapa dan komuniti dalam mendidik anak-anak.
Beliau menggariskan kebimbangan terhadap beberapa statistik sosial yang tidak menunjukkan perubahan positif, terutamanya berkaitan kadar perceraian yang kekal tinggi, kes wanita maut akibat keganasan rumah tangga, dan isu ketidakharmonian dalam keluarga yang melibatkan warga emas serta kanak-kanak.
“Rumah tidak lagi selamat untuk wanita apabila keganasan berlaku di dalamnya dan wanita mati di tangan pasangan masing-masing,” katanya ketika berucap pada program Pesona Inspirasi Keluarga MADANI di sini hari ini.
Sementara itu, beliau turut menekankan pentingnya modul Pendidikan Kesihatan Reproduktif dan Sosial (PEERS), satu program berkaitan kesihatan reproduktif dan pendidikan seksual, dalam menangani isu-isu yang melibatkan remaja dan kanak-kanak.
“Saya tidak fikir ia masih lagi jadi sensitif dalam masyarakat tatkala krisis sosial berlaku dalam masyarakat,” katanya lagi.
Fadhlina turut memaklumkan, Kementerian sedang merangka pelan pendidikan karakter yang dijangka dilaksanakan sepenuhnya menjelang 2027.
Justeru, beliau menyeru kerjasama erat antara sekolah dan keluarga untuk merealisasikan hasrat tersebut.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/jpn-komited-perkasa-tadbir-urus-pengendalian-kes-siasatan/,JPN komited perkasa tadbir urus pengendalian kes siasatan,NASIONAL,"20 May 2025, 07:43PM","Oleh: Vinsla Santiran
KUALA LUMPUR: Jabatan Pendaftaran Negara (JPN) komited untuk memperkukuh tadbir urus dan integriti dalam setiap aspek pengurusan siasatan, susulan hasil siasatan yang dilakukan oleh Suruhanjaya Integriti Agensi Penguatkuasaan (EAIC) terhadap kelewatan tindakan penyiasatan dalam kes permohonan kad pengenalan yang melibatkan isu ketidakaturan dokumen.
JPN menerusi satu kenyataan hari ini memaklumkan, pihaknya mengambil serius semua dapatan serta syor penambahbaikan yang telah dikemukakan suruhanjaya berkenaan.
“JPN komited untuk menambah baik pelaksanaan siasatan, termasuk dalam aspek pengurusan kertas siasatan, penyimpanan dokumen penting, pematuhan kepada Prosedur Operasi Standard (SOP), serta pelaksanaan Peraturan 25 di bawah Peraturan-Peraturan Pendaftaran Negara 1990 (Pindaan 2007),” kata kenyataan tersebut,” menurut kenyataan itu.
Bagi menangani isu berkenaan, JPN melakukan beberapa langkah penambahbaikan.
Penambahbaikan yang diambil itu bukan sahaja untuk menangani isu yang timbul, tetapi juga sebagai usaha berterusan dalam memastikan ketelusan, integriti, dan kecekapan dalam penyampaian perkhidmatan kepada rakyat.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/pengusaha-spa-selamat-jalani-pembedahan-kali-kedua/,Pengusaha spa selamat jalani pembedahan kali kedua,NASIONAL,"20 May 2025, 08:22PM","BACHOK: Pengusaha spa yang disimbah asid dalam kejadian di Beris Kubur Besar di sini, selamat menjalani pembedahan kali kedua, hari ini.
Suami mangsa, Muhammad Syahrul Ikhwan Seri Buana, 33 berkata, butiran lanjut mengenai keadaan isterinya, Nor Faziera Muda, 27, belum boleh dikongsikan.
Katanya, setakat ini Nor Faziera masih belum sedarkan diri.
“Dah selamat pembedahan kedua, lima jam juga ni,” katanya ketika dihubungi Harian Metro hari ini.
Terdahulu, Nor Faziera menjalani pembedahan selama enam jam Ahad lalu, selepas disimbah cecair dipercayai asid oleh tiga suspek berpurdah dan seorang lelaki yang menyamar sebagai pelanggan untuk janji temu urut di kedai spa dan salun milik mangsa.
Kejadian berlaku Sabtu lalu jam 8.30 malam menyebabkan mangsa mengalami lecur lebih 50 peratus di bahagian belakang badan dan tangan kanan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/nasional/tiada-tawaran-lanjut-perkhidmatan-ketua-hakim-negara-2-hakim-kanan/,"Tiada tawaran lanjut perkhidmatan Ketua Hakim Negara, 2 Hakim Kanan",NASIONAL,"20 May 2025, 08:37PM","PUTRAJAYA: Ketua Hakim Negara, Tun Tengku Maimun Tuan Mat belum menerima sebarang tawaran bagi melanjutkan perkhidmatannya sebelum bersara wajib pada akhir bulan depan.
Menurutnya, dua lagi Hakim yang terdiri daripada Presiden Mahkamah Rayuan, Tan Sri Abang Iskandar Abang Hashim dan hakim Mahkamah Persekutuan, Tan Sri Nallini Pathmanathan juga belum menerima tawaran berkenaan.
Ujar Tengku Maimun, pihaknya dalam masa sama masih menunggu sebarang tawaran bagi melanjutkan perkhidmatan beliau memegang jawatan berkenaan.
“Saya belum menerima tawaran untuk melanjutkan tempoh perkhidmatan. Termasuk saya, ada tiga masih menunggu lanjutan tempoh perkhidmatan… mereka ialah Tan Sri PCA (Abang Iskandar) dan Tan Sri Nallini.
“Sama ada saya akan menimbangkannya, saya rasa tidak patut untuk menjawabnya sekarang,” katanya.
Beliau berkata demikian pada Majlis Mengangkat Sumpah Jawatan dan Taat Setia Hakim Mahkamah Persekutuan dan Mahkamah Rayuan di Istana Kehakiman hari ini.
Mac lalu, tempoh perkhidmatan Hasnah dan dua hakim Mahkamah Persekutuan Datuk Zabariah Mohamad Yusof dan Datuk Hanipah Farikullah dilanjutkan selama enam bulan, berkuat kuasa dari masa mereka mencapai umur persaraan kehakiman 66 tahun.
Di bawah Perkara 125(1) Perlembagaan Persekutuan, seorang Hakim Mahkamah Persekutuan memegang jawatan sehingga umur 66 tahun, dengan kemungkinan dilanjutkan sehingga enam bulan, tertakluk kepada perkenan Yang di-Pertuan Agong.
Pada majlis mengangkat sumpah berkenaan, Datuk Lee Swee Seng mengangkat sumpah di hadapan Tengku Maimun sebagai Hakim Mahkamah Persekutuan selepas menerima watikah pelantikannya pagi tadi daripada Yang di-Pertuan Agong.
Hakim Mahkamah Tinggi, Datuk Hayatul Akmal Abdul Aziz, 63, dan Datuk Dr Lim Hock Leng, 63, juga dinaikkan pangkat sebagai Hakim Mahkamah Rayuan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/dua-beradik-dipenjara-45-bulan-satu-sebatan-kerana-merompak/,"Dua beradik dipenjara 45 bulan, satu sebatan kerana merompak",MAHKAMAH,"26 May 2025, 03:00PM","MELAKA: Dua beradik masing-masing dihukum penjara 45 bulan dan satu sebatan oleh Mahkamah Sesyen Ayer Keroh atas tuduhan merompak lelaki warga India di kawasan Perindustrian Ayer Keroh, di sini, dua tahun lalu.
Hakim Rohatul Akmar Abdullah membuat keputusan itu selepas tertuduh, Muhammad Azmi Osman, 28, dan abangnya Mohd Yusni, 42, menukar pengakuan kepada bersalah dalam sebutan semula kes itu, hari ini.
Rohatul Akmar menetapkan hukuman penjara bermula dari tarikh ditangkap pada Januari 2023.
Mengikut pertuduhan, dua beradik itu secara bersama didapati melakukan rompak berkumpulan dan mengambil wang tunai berjumlah RM900, kad bank, kad pengenalan serta lesen memandu India milik S Surendhran dengan bersenjatakan pisau dan pemutar skru.
Kesalahan dilakukan di kawasan belakang kilang di Ayer Keroh pada 1.34 tengah hari, 21 Januari 2023, dengan mereka dituduh mengikut Seksyen 395 Kanun Keseksaan dan dibaca bersama Seksyen 397 kanun sama yang memperuntukkan hukuman penjara sehingga 20 tahun dan sebat.
Berdasarkan fakta kes, mangsa yang bekerja sebagai pengawal keselamatan dirompak dua lelaki bersenjatakan pisau dan pemutar skru ketika sedang bertugas di kawasan belakang sebuah kilang.
Kedua-dua suspek berjaya ditangkap hasil laporan mangsa dan polis turut merampas motosikal yang dicamkan pengadu digunakan semasa rompakan.
Pendakwaan dikendalikan Timbalan Pendakwa Raya Muhammad Nazrin Ali Rahim dan tertuduh diwakili Peguam Chia Cheng Wee daripada Yayasan Bantuan Guaman Kebangsaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/bapa-mangsa-dera-disambung-reman-5-hari/,Bapa mangsa dera disambung reman 5 hari,MAHKAMAH,"24 May 2025, 03:05PM","BAYAN LEPAS: Tempoh reman terhadap bapa kepada kanak-kanak perempuan yang disyaki didera dilanjutkan sehingga 29 Mei ini bagi membantu siasatan.
Ketua Polis Daerah Barat Daya, Asisten Komisioner Sazalee Adam, berkata lanjutan reman selama lima hari terhadap suspek berusia 47 tahun itu bermula esok.
“Reman terhadap bapa mangsa dilanjutkan sehingga 29 Mei ini selepas dia menjalani reman selama empat hari berakhir hari ini.
“Pada masa ini, mangsa berusia 12 tahun masih dirawat di Hospital Pulau Pinang (HPP) dan berada di bawah pemantauan Jabatan Kebajikan Masyarakat (JKM),” katanya ketika dihubungi, hari ini.
Kelmarin, media melaporkan mengenai kanak-kanak malang itu yang cedera dipercayai didera kedua-dua ibu bapanya, selain pernah dikurung dalam sangkar anjing kira-kira dua tahun lalu.
Kejadian terhadap murid Tahun Enam itu disedari guru kaunseling selepas mengesan lebam dan luka di belakang badan mangsa, Isnin lalu.
Susulan itu, ibu bapa mangsa ditahan dan direman selama empat hari, yang masing-masing berakhir hari ini dan esok.
Kanak-kanak itu kini dalam keadaan stabil dan kes disiasat mengikut Seksyen 31(1)(a) Akta Kanak-Kanak 2001."
https://www.buletintv3.my/mahkamah/pengurus-syarikat-2-pekerja-asing-didakwa-seleweng-minyak-masak/,"Pengurus syarikat, 2 pekerja asing didakwa seleweng minyak masak",MAHKAMAH,"23 May 2025, 05:32PM","KLANG: Pengurus syarikat pengangkutan bersama dua pekerjanya didakwa di Mahkamah Sesyen di sini, hari ini atas tuduhan penyelewengan minyak masak bersubsidi berjumlah 21,012 kilogram.
Tertuduh, Kamar Hashim, 50, serta dua lelaki warga Indonesia iaitu Radja Nugraha, 22 dan Muhammad Taufik, 32, mengaku tidak bersalah selepas pertuduhan dibacakan secara berasingan di hadapan Hakim Sharifah Hascindie Syed Omar.
Mengikut pertuduhan, Kamar didakwa bersama dua warga Indonesia itu memiliki minyak masak anggaran 21,012 kilogram dalam keadaan menimbulkan syak di bawah Peraturan 3(1) Peraturan-Peraturan Kawalan Bekalan 1974 iaitu berurusan dengan minyak masak secara borong tanpa lesen.
Kesalahan itu dilakukan di sebuah premis di Jalan Telok Kapas di sini, pada 5 petang, 19 Mei lalu.
Ketiga-tiga mereka didakwa mengikut Seksyen 21 Akta Kawalan Bekalan 1961 yang boleh dihukum di bawah seksyen 22(1) akta sama dan dibaca bersama Seksyen 34 Kanun Keseksaan, yang sabit kesalahan boleh didenda tidak melebihi RM1 juta atau penjara sehingga tiga tahun atau kedua-duanya sekali.
Pendakwaan dikendalikan Pegawai Pendakwa Kementerian Perdagangan Dalam Negeri dan Kos Sara Hidup (KPDN) Muhamad Saiful Saaidin, manakala kesemua tertuduh diwakili Peguam SK Pari.
Mahkamah membenarkan jaminan sebanyak RM6,000 kepada Kamar, manakala dua warga Indonesia tidak diberikan jaminan dan ditahan sementara di Penjara Sungai Buloh.
Sebutan semula kes pada 29 Julai depan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/penganggur-rosakkan-kuil-ugut-jenayah-dipenjara-5-tahun-dan-satu-sebatan/,"Penganggur rosakkan kuil, ugut jenayah dipenjara 5 tahun dan satu sebatan",MAHKAMAH,"23 May 2025, 05:13PM","AMPANG: Lelaki yang tular selepas merosakkan kuil di sini, serta mengugut mahu memotong kepala setiausaha kuil dan memiliki senjata dihadapkan ke Mahkamah Sesyen dan Majistret, hari ini.
Sufpriyanndi Masyhuri, 34, yang juga penganggur dihukum penjara lima tahun dan satu sebatan selepas mengaku bersalah terhadap tiga pertuduhan di hadapan Hakim Nurulizwan Ahmad Zubir dan Majistret Normaizan Rahim serta Amalina Basirah Md Top.
Nurulizwan menjatuhkan hukuman penjara lima tahun dan satu sebatan atas pertuduhan memiliki dua parang serta satu keris berhulu kayu tanpa kebenaran sah di sebuah kuil Hindu di Kampung Tasek Ampang, Hulu Langat, pada 6 pagi, 19 Mei lalu.
Kesalahan itu didakwa mengikut Seksyen 6(1) Akta Bahan Kakisan dan Letupan dan Senjata Berbahaya 1958 yang membawa hukuman penjara minimum lima tahun dan maksimum 10 tahun serta boleh dikenakan sebatan jika disabitkan.
Sementara Majistret Normaizan Rahim menjatuhkan hukuman penjara tujuh bulan ke atas Sufpriyanndi selepas dia mengaku terhadap pertuduhan merosakkan kuil dengan mengetahui mana-mana orang beragama Hindu mungkin menyifatkan sebagai suatu keaiban kepada agama mereka di tempat, masa dan tarikh sama.
Kesalahan itu didakwa mengikut Seksyen 295 Kanun Keseksaan yang membawa hukuman penjara maksimum dua tahun atau denda atau kedua-duanya.
Tertuduh juga dihukum penjara lima bulan oleh Majistret Amalina Basirah Md Top kerana mengugut mahu memotong kepala setiausaha kuil, SM Mohana Thas, 34, di lokasi, masa dan tarikh sama, dengan kesalahan mengikut Seksyen 506 Kanun Keseksaan.
Semua hukuman penjara dibenar berjalan serentak dari tarikh ditangkap pada 19 Mei lalu.
Pendakwaan dikendalikan Timbalan Pendakwa Raya Muhammad Hairuliqram Hairuddin dan Norhidayah Abdullah Sani, manakala tertuduh tidak diwakili peguam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/suri-rumah-didakwa-bersama-lelaki-lakukan-rompakan/,Suri rumah didakwa bersama lelaki lakukan rompakan,MAHKAMAH,"23 May 2025, 02:52PM","KUANTAN: Dua individu termasuk suri rumah didakwa di Mahkamah Sesyen di sini, hari ini atas tuduhan bersama melakukan rompakan berkumpulan terhadap seorang wanita pada 20 Mac lalu.
Tertuduh, Sri Farhana Nabila Mohd Kamal, 27, dan Mohd Fazlin Rahmat, 34, bagaimanapun mengaku tidak bersalah sebaik pertuduhan dibacakan di hadapan Hakim Azman Mustapha.
Mengikut pertuduhan, mereka bersama melakukan rompakan berkumpulan, masing-masing seutas rantai leher dan gelang tangan milik wanita berusia 56 tahun dengan turut bersenjatakan sebilah pisau.
Kesalahan itu dilakukan di sebuah rumah di FELDA Chini Timur 1, Pekan pada 11.50 malam, 20 Mac lalu, dengan kedua-duanya didakwa mengikut Seksyen 395 Kanun Keseksaan yang dibacakan bersama Seksyen 397 kanun sama, yang sabit kesalahan boleh dipenjara sehingga 20 tahun dan juga sebatan.
Pendakwaan dijalankan Timbalan Pendakwa Raya Azizah Ahmad, manakala kedua-dua tertuduh tidak diwakili peguam.
Azizah tidak menawarkan sebarang ikat jamin kerana tertuduh wanita mempunyai hubungan keluarga dengan mangsa.
Mahkamah kemudian tidak membenarkan mereka diikat jamin dan menetapkan 25 Jun untuk sebutan semula kes.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/pekerja-kafe-dipenjara-9-bulan-kerana-gugur-janin-guna-ubat-beli-di-tiktok/,Pekerja kafe dipenjara 9 bulan kerana gugur janin guna ubat beli di TikTok,MAHKAMAH,"23 May 2025, 02:27PM","MELAKA: Pekerja kafe dijatuhi hukuman penjara sembilan bulan oleh Mahkamah Majistret Ayer Keroh, hari ini, selepas mengaku bersalah menyebabkan janin berusia lima bulan dalam kandungannya mati, minggu lalu.
Majistret Sharda Sheinha Mohd Suleiman menjatuhkan hukuman itu selepas menerima pengakuan bersalah tertuduh, Norazzeti Azima Awang Long, 21, selepas meneliti fakta kes serta hujah pendakwaan dan pembelaan.
Mengikut pertuduhan Norazzeti Azima didakwa mengambil ubat ‘misoprostol’ sebelum kelahiran bayi dengan niat untuk menghalang bayi daripada dilahirkan dalam keadaan hidup.
Kesalahan itu didakwa dilakukan di dalam tandas sebuah bilik di Imperio Residence Tower A, di sini, pada 12 Mei lalu, kira-kira jam 10 malam.
Oleh itu dia dituduh mengikut Seksyen 315 Kanun Keseksaan, jika disabitkan boleh dipenjara sehingga 10 tahun atau denda atau dengan kedua-duanya.
Mengikut fakta kes, tertuduh yang juga tahanan di Penjara Sungai Udang dibawa mendapatkan rawatan di Hospital Melaka kerana mengalami bengkak susu.
Dia kemudiannya mengaku kepada doktor (pengadu) yang merawatnya bahawa dia mengalami keguguran dianggarkan berusia enam bulan selepas memakan ubat untuk menggugurkan kandungan jenis ‘misoprostol’ yang dibeli di aplikasi TikTok dengan harga RM600 pada 12 Mei lalu.
Selepas menggugurkan kandungan tertuduh menyerahkan janin itu kepada rakan lelaki untuk ditanam.
Timbalan Pendakwa Raya, Syaza Nur Sharif dalam hujah pemberatan hukuman memohon hukuman penjara setimpal dikenakan mengambil kira isu sosial yang berleluasa ketika ini.
Peguam Muhammad Izzuddin Ab Malek dari Yayasan Bantuan Guaman Kebangsaan, merayu hukuman penjara dan denda minimum kerana anak guamnya hanya bekerja di sebuah kafe dengan pendapatan RM1,800 sebulan.
Tertuduh katanya baru genap 21 tahun pada April lalu dan turut menanggung bapa berusia 76 tahun dan dua adik yang masih bersekolah.
Katanya, tertuduh yang juga anak ke 10 daripada 13 beradik menggugurkan kandungan akibat tertekan selepas didesak teman lelakinya berulang kali.
“Tertuduh mengaku kesalahannya dan bertekad tidak mengulanginya pada masa depan,’ katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/waran-tangkap-terhadap-wanita-muat-naik-sijil-nikah-palsu-kait-keluarga-diraja/,Waran tangkap terhadap wanita muat naik sijil nikah palsu kait keluarga diraja,MAHKAMAH,"22 May 2025, 04:38PM","KUALA LUMPUR: Seorang wanita yang dikaitkan dengan kes memuat naik sijil nikah palsu di media sosial membabitkan ahli keluarga diraja, dikenakan waran tangkap oleh Mahkamah Sesyen di sini, hari ini.
Persana Avril Sollunda, 43 yang beralamat di Kota Kinabalu, Sabah sepatutnya didakwa dengan pertuduhan memulakan komunikasi palsu berkenaan ahli keluarga diraja itu hari ini.
Difahamkan, pendakwaan yang akan dikenakan adalah mengikut Seksyen 233(1)(a) Akta Komunikasi dan Multimedia kerana memuat naik sijil perkahwinan palsu dengan niat mengganggu orang lain.
Bagaimanapun, Timbalan Pendakwa Raya, Muhammad Amir Haniff Ahijman, pada awal prosiding memaklumkan kepada mahkamah wanita terbabit tidak hadir.
Muhammad Amir berkata, berdasarkan maklumat pegawai penyiasat, wanita itu tiada di mahkamah bagi mendengar pertuduhan dibacakan terhadapnya pada jam 9 pagi.
“Pegawai penyiasat memohon saman kehadiran mahkamah dari Mahkamah Majistret di sini bagi mengarahkan Persana Avril hadir menghadapi pertuduhan ke atasnya dan dia sendiri telah menandatangani saman pada 29 April lalu.
“Bagaimanapun, oleh kerana dia tidak hadir ke mahkamah hari ini, pendakwaan memohon satu waran tangkap dikeluarkan terhadapnya,” katanya.
Hakim Norma Ismail membenarkan permohonan pendakwaan dan memerintahkan wanita itu dikenakan waran tangkap.
Mac lalu, wanita terbabit ditahan untuk disoal siasat oleh pegawai dari Jabatan Siasatan Jenayah Ibu Pejabat Polis Daerah Kota Kinabalu tetapi dibebaskan selepas itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/mengaku-miliki-petrol-dan-diesel-tanpa-lesen-peniaga-didenda-rm15000/,"Mengaku miliki petrol dan diesel tanpa lesen, peniaga didenda RM15,000",MAHKAMAH,"22 May 2025, 03:14PM","KANGAR: Seorang peniaga didenda RM15,000 selepas menukar pengakuannya kepada bersalah di Mahkamah Sesyen, di sini, kerana memiliki barang kawalan berjadual iaitu petrol dan diesel tanpa lesen sah di Padang Besar dua tahun lalu.
Tertuduh, Loo Boo Long, 41, menggangguk faham dan menukar pengakuan ketika prosiding pertama pada 23 Januari lalu kepada bersalah selepas pertuduhan dibacakan di hadapan Hakim Sharifah Norazlita Syed Salim Idid.
Berdasarkan kertas pertuduhan, Boo Long didakwa memiliki barang kawalan yang juga barang berjadual membabitkan petrol sebanyak 150 liter serta 550 liter diesel di dalam empat unit tong drum minyak tanpa lesen yang sah.
Selain itu, tertuduh juga didakwa memiliki 50 liter diesel dalam sebuah tangki dimana perbuatan berkenaan dilakukan di sebuah stor tanpa nombor (tepi rumah kediaman) Lot 11, Lorong Teratai, Jalan Kolam, Kampung Kolam, Padang Besar pada 6 November 2023.
Oleh demikian, tertuduh didakwa melakukan kesalahan mengikut Peraturan 3(1) Peraturan-Peraturan Kawalan Bekalan 1974 iaitu berurusan dengan petrol dan diesel secara runcit tanpa lesen yang dikeluarkan oleh pengawal barang terbabit yang menjadi kesalahan mengikut Seksyen 21 Akta Kawalan Bekalan 1961.
Tertuduh boleh dihukum mengikut Seksyen 22(1) Akta yang sama yang memperuntukkan denda tidak lebih RM1,000,000 atau penjara tidak lebih tiga tahun.
Pendakwaan dilaksanakan oleh Pegawai Pendakwa Kementerian Perdagangan Dalam Negeri dan Hal Ehwal Pengguna (KPDN) Negeri Perlis, S Mugunthan manakala tertuduh diwakili peguam, Syed Muhammad Anwar Syed Lokman Hakim.
Mahkamah kemudian menetapkan denda sebanyak RM15,000 terhadap tertuduh dan penjara lapan bulan sekiranya dia gagal membayar denda berkenaan.
Selain itu juga, wang tunai hasil jualan diesel dan petrol sebanyak 750 liter yang berjumlah RM1761.50 serta kereta Proton Saga dijadikan sebagai hasil kerajaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/bung-moktar-zizie-izette-gagal-cabar-pertuduhan-rasuah-rm2-8-juta/,"Bung Moktar, Zizie Izette gagal cabar pertuduhan rasuah RM2.8 juta",MAHKAMAH,"22 May 2025, 12:53PM","Oleh: Douglas Elliot David
PUTRAJAYA: Mahkamah Rayuan hari ini menolak permohonan semakan keputusan arahan bela diri Ahli Parlimen Kinabatangan, Datuk Seri Bung Moktar Radin dan isterinya, Datin Seri Zizie Izette Abdul Samad.
Keputusan sebulat suara itu diputuskan oleh panel tiga hakim yang diketuai Hakim Datuk Che Mohd Ruzima Ghazali.
Katanya, dua syarat mesti dipenuhi iaitu bukti bahawa telah berlaku ketidakadilan yang ketara dan pemohon tidak mempunyai sebarang remedi alternatif.
“Sebagai Mahkamah Tertinggi (bagi mahkamah rendah) dalam kes ini, kami sentiasa berhati-hati ketika menggunakan kuasa untuk menyemak semula keputusan terdahulu, kerana ia bercanggah dengan prinsip pengakhiran (finality).
“Kuasa semakan oleh mahkamah hanya boleh digunakan dalam kes-kes luar biasa.
“Atas sebab ini, kami berpendapat bahawa syarat ambang untuk membenarkan semakan terhadap keputusan terdahulu mahkamah ini tidak dipenuhi,” ujarnya semasa menyampaikan keputusan mahkamah.
Bung Moktar, 65, dan Zizie Izette, 47, sebelum ini berdepan tiga pertuduhan rasuah berjumlah RM2.8 juta.
Semasa prosiding, Bung Moktar dan isteri diwakili oleh peguam M. Athimulan manakala pihak pendakwaan dikendalikan Timbalan Pendakwa Raya Law Chin How dan Mohamad Fadhly Mohd. Zamry.
Pada 18 November lalu, Mahkamah Rayuan memerintahkan Bung Moktar dan Zizie Izette membela diri atas tiga kes rasuah berkenaan selepas membenarkan rayuan pendakwaan terhadap pembebasan pasangan itu yang diputuskan Mahkamah Tinggi pada 7 September 2023.
Mahkamah Sesyen Kuala Lumpur pada 9 April lalu turut membenarkan permohonan pasangan itu untuk menggantung prosiding pembelaan mereka sehingga semakan keputusan terbabit diputuskan.
Tarikh perbicaraan seterusnya ditetapkan pada 18 Ogos ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/bekas-pengarah-lkim-dipenjara-6-bulan-denda-rm25000/,"Bekas Pengarah LKIM dipenjara 6 bulan, denda RM25,000",MAHKAMAH,"22 May 2025, 12:03PM","Oleh: Asyiha Ariffin
SHAH ALAM: Bekas Pengarah Lembaga Kemajuan Ikan Malaysia (LKIM) Selangor dijatuhi hukuman penjara enam bulan dan denda RM25,000 oleh Mahkamah Sesyen di sini hari ini atas pertuduhan menerima suapan berjumlah RM5,000, pada 24 November 2020.
Keputusan itu dibuat Hakim Datuk Mohd Nasir Nordin selepas pihak pembelaan gagal menimbulkan keraguan munasabah di akhir pembelaan.
Tertuduh, Khusairi Husain, 59, dijatuhi hukuman di bawah Seksyen 165 Kanun Keseksaan yang membawa hukuman penjara 2 tahun atau denda atau kedua-dua sekali.
Mohd Nasir dalam penghakimannya menegaskan pembelaan tertuduh bersifat penafian semata-mata dan tiada bukti yang konsisten dan konkrit bagi menyangkal pertuduhan yang dikemukakan pihak pendakwaan.
“Tertuduh mengakui menerima wang tersebut tetapi mendakwa ianya untuk sumbangan Kelab Kebajikan dan Sukan LKIM Selangor namun gagal mengemukakan sebarang resit dan dokumen sokongan bagi membuktikan wang itu diserahkan kepada kelab berkenaan malah turut mengakui sebahagian wang itu digunakan untuk tujuan lain,” katanya.
Mengikut pertuduhan Khusairi sebagai pengarah di Lembaga Kemajuan Ikan Malaysia (LKIM) Selangor didakwa telah menerima untuk dirinya iaitu wang tunai berjumlah RM5,000 daripada seorang pengurus besar sebuah badan berkanun cawangan Klang yang mana tertuduh ketahui ia ada kena-mengena dengan tugas rasminya sebagai Pengarah LKIM cawangan negeri Selangor pada masa kejadian.
Tertuduh didakwa melakukan kesalahan mengikut Seksyen 165 Kanun Keseksaan yang boleh dihukum mengikut seksyen yang sama.
Sabit kesalahan tertuduh boleh dipenjara selama tempoh yang boleh sampai dua tahun atau dengan denda, atau kedua-duanya.
Khusairi didakwa melakukan kesalahan itu di Pejabat Persatuan Nelayan Kawasan Sungai Besar, Sabak Bernam pada 24 November 2020.
Peguam tertuduh, Adly Zulfadhly Zulkefly memohon penangguhan pelaksanaan hukuman berikutan beberapa faktor antaranya ekonomi dan peribadi serta menegaskan pemberatan terhadap budi bicara mahkamah sementara menunggu rayuan difailkan di mahkamah tinggi.
Menurut Adly, sehingga hari ini tertuduh digantung tugas dan dibeku jawatan serta tidak dapat berkhidmat sepertimana yang ditugaskan sepanjang pertuduhan dilaksanakan.
Selain itu, pihak tertuduh terpaksa menanggung beban kos sara hidup, dan anak- anak yang masih bersekolah.
Namun, pegawai Pendakwaraya Suruhanjaya Pencegahan Rasuah (SPRM) Mohd Aliff Shahruzaman membantah permohonan itu dan memohon satu hukuman berat dan segera terhadap tertuduh memandangkan kes rasuah adalah besar.
Mahkamah kemudiannya memutuskan untuk membenarkan permohonan penangguhan pelaksanaan hukuman tertakluk kepada pemfailan rayuan dalam tempoh 14 hari dari tarikh keputusan dan turut memutuskan wang jaminan dinaikkan dari RM8,000 ke RM9,000.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/2-lans-koperal-seorang-bekas-koperal-polis-didakwa-terima-rasuah-rm20000/,"2 Lans Koperal, seorang bekas Koperal polis didakwa terima rasuah RM20,000",MAHKAMAH,"22 May 2025, 10:46AM","Oleh: Kumaran Rajamoney
IPOH: Seorang bekas anggota polis berpangkat koperal dan dua anggota berpangkat lans koperal didakwa di Mahkamah Sesyen, di sini hari ini atas dua pertuduhan menerima rasuah berjumlah RM20,000 bagi tidak mengambil tindakan terhadap seorang individu yang memiliki dadah jenis syabu, dua tahun lalu.
Wan Mohd Nor Imran Wan Senan, 35; yang kini bekerja sebagai pemandu lori, bersama Ahmad Rabani Rusnizal, 29; dan Mohamad Shukrie Mohamed Rowi, 37; mengaku tidak bersalah selepas pertuduhan dibacakan di hadapan Hakim Meor Sulaiman Ahmad Tarmizi.
Mengikut pertuduhan pertama, ketiga-tiga tertuduh didakwa bersama-sama secara rasuah memperoleh suapan wang tunai RM10,000 daripada akaun milik Azizi Norhafizi Abu Bakar ke akaun Ahmad Rabani Rusnizal pada 24 Julai 2023 kira-kira jam 3 pagi di premis BSN–CPI Kamunting, Perak.
Wang tersebut diberikan sebagai dorongan untuk tidak mengambil tindakan terhadap Azizi Norhafizi yang memiliki dadah jenis syabu, suatu kesalahan di bawah Akta Dadah Berbahaya 1952.
Bagi pertuduhan kedua, ketiga-tiga mereka sekali lagi didakwa melakukan perbuatan sama melibatkan jumlah dan lokasi yang serupa, pada 25 Julai 2023.
Kesemua pertuduhan dikemukakan mengikut Seksyen 17(a) Akta Suruhanjaya Pencegahan Rasuah Malaysia 2009 dan dibaca bersama Seksyen 34 Kanun Keseksaan yang memperuntukkan hukuman penjara maksimum 20 tahun dan denda tidak kurang lima kali ganda nilai suapan atau RM10,000, mengikut mana yang lebih tinggi, jika sabit kesalahan.
Pendakwaan dikendalikan oleh Pegawai Pendakwa Raya SPRM, Mohd Zulfadli Azharudin manakala ketiga-tiga tertuduh diwakili peguam Siti Salwa Ja’afar.
Mahkamah membenarkan setiap tertuduh diikat jamin sebanyak RM5,000 dengan seorang penjamin dan menetapkan 26 Jun depan sebagai tarikh sebutan semula kes.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/tuntut-dividen-guna-maklumat-palsu-bekas-pegawai-berkanun-ditahan-sprm/,"Tuntut dividen guna maklumat palsu, bekas pegawai berkanun ditahan SPRM",MAHKAMAH,"21 May 2025, 08:30PM","SEREMBAN: Dua bekas pegawai badan berkanun ditahan Suruhanjaya Pencegahan Rasuah Malaysia (SPRM) Negeri Sembilan selepas disyaki bersubahat menggunakan dokumen mengandungi butiran palsu.
Kedua-dua suspek yang ditahan jam 11 dan 3 petang semalam itu dikatakan menggunakan dokumen berkenaan bagi tuntutan pembayaran dividen berjumlah kira-kira RM180,000.
Menurut sumber, kedua-dua ditahan di dua lokasi berasingan masing-masing di Perak dan Terengganu sebelum dibawa ke pejabat SPRM Negeri Sembilan.
“Kedua-dua suspek disyaki melakukan perbuatan itu antara tahun 2021 hingga 2023 yang membabitkan tuntutan bayaran dividen berjumlah kira-kira RM180,000.
“Kedua-dua suspek juga dipercayai menerima pembayaran dividen itu melalui akaun bank milik pasangan masing-masing yang juga penama tidak layak,” katanya hari ini.
Katanya, permohonan perintah reman terhadap kedua-dua suspek dibuat SPRM di Mahkamah Majistret pagi tadi.
“Perintah reman selama empat hari sehingga 25 Mei depan terhadap seorang suspek wanita berusia 30-an dan suspek lelaki berusia 40-an dikeluarkan Majistret Nurul Azuain Mohd Talhah,” katanya lagi.
Sementara itu, Pengarah SPRM Negeri Sembilan, Awgkok Ahmad Taufik Putra Awg Ismail ketika dihubungi mengesahkan tangkapan terhadap kesemua suspek.
Kes disiasat mengikut Seksyen 18 Akta SPRM 2009.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/pengurusan-kes-wanita-punca-kematian-3-penuntut-uitm-ditetapkan-17-jun/,Pengurusan kes wanita punca kematian 3 penuntut UiTM ditetapkan 17 Jun,MAHKAMAH,"20 May 2025, 01:28PM","Oleh: Mohd Ishak Abdillah Ngah
KUALA TERENGGANU: Mahkamah Tinggi Kuala Terengganu menetapkan 17 Jun depan sebagai tarikh pengurusan kes bagi perbicaraan kes seorang wanita yang menyebabkan kematian tiga penuntut Universiti Teknologi MARA (UiTM) Dungun.
Norian Ismail, 50, hanya terdiam dikandang tertuduh selepas tarikh itu ditetapkan di hadapan Hakim Datuk Hassan Abdul Ghani.
Pada 2 Mac lalu, tertuduh dihadapkan ke mahkamah sama atas tiga pertuduhan mengikut Seksyen 302 Kanun Keseksaan kerana menyebabkan kematian tiga penuntut UiTM Dungun, Muhammad Akmal Md Tukirin, 25, Ku Adib Aizad Ku Azmi dan Khairil Anuar Jamaluddin, masing-masing berusia 20 tahun.
Tertuduh didakwa melakukan kesalahan itu di Jalan Pantai berhadapan UiTM Dungun, Dungun pada 7.35 malam 9 Oktober tahun lalu.
Dalam kejadian itu, Norizan yang memandu kenderaan utiliti sukan (SUV) jenis Honda CRV merempuh empat penuntut UiTM hingga menyebabkan tiga daripadanya maut.
Manakala seorang lagi mangsa cedera berusia 21 tahun dikenali sebagai Muhammad Ammar Danish Mohammad Ridhuan.
Pendakwaan dikendalikan Timbalan Pendakwa Raya, Mohd Khairuddin Idris, manakala tertuduh diwakili peguam Mohd Shahir Jusoh.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/ibu-cekik-bayi-diarah-buat-penilaian-psikiatri/,Ibu cekik bayi diarah buat penilaian psikiatri,MAHKAMAH,"20 May 2025, 03:23PM","SEREMBAN: Wanita didakwa di Mahkamah Sesyen di sini, hari ini atas pertuduhan mencekik dan menampar pipi bayi perempuannya yang berusia setahun lapan bulan, Februari lalu.
Tertuduh seorang ibu berusia 35 tahun bagaimanapun mengaku tidak bersalah selepas pertuduhan dibacakan di hadapan Hakim Datin Surita Budin.
Mengikut pertuduhan, tertuduh sebagai orang yang mempunyai pemeliharaan terhadap kanak-kanak perempuan berusia 20 bulan menganiaya dengan mencekik dan menampar pipi hingga mendatangkan kecederaan.
Kesalahan itu dilakukan kira-kira jam 4 pagi di Taman Sentul, Jalan Besar, Mantin, Nilai pada 28 Februari lalu.
Sehubungan itu, tertuduh melakukan suatu kesalahan mengikut Seksyen 31(1)(a) Akta Kanak-Kanak 2001 dan boleh dihukum di bawah Seksyen 31(1) akta yang sama.
Jika sabit kesalahan, boleh didenda tidak melebihi RM50,000 atau dipenjara maksimum 20 tahun atau kedua-duanya.
Pihak pendakwaan diwakili Timbalan Pendakwa Raya, Nurul Balkis Zunaidi memaklumkan kepada mahkamah tertuduh mengalami masalah berkaitan mental.
Sehubungan itu, beliau memohon supaya tertuduh dihantar menjalani penilaian psikiatri mengikut Seksyen 342 Kanun Tatacara Jenayah.
Tertuduh tidak diwakili peguam.
Mahkamah membenarkan permohonan menjalani penilaian psikiatri dan diarahkan dihantar ke Hospital Permai di Johor Bahru, Johor untuk pemeriksaan mental dan menetapkan 19 Jun depan untuk keputusan penilaian psikiatri.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/kes-penganggur-bunuh-ibu-bapa-tangguh-bersambung-jumaat/,"Kes penganggur bunuh ibu bapa tangguh, bersambung Jumaat",MAHKAMAH,"20 May 2025, 04:43PM","KUALA LUMPUR: Mahkamah Tinggi Kuala Lumpur hari ini menangguhkan kes seorang penganggur, Afendi Muhammad Agus @ Muhamed Ali Omar, 44, atas kesalahan membunuh ibu bapanya di Kampung Sungai Penchala pada 9 Disember 2023.
Hakim K Muniandy memaklumkan, penangguhan itu dibuat berikutan beberapa bukti fizikal kes itu tidak dapat dikemukakan pihak pendakwaan hari ini.
Terdahulu, prosiding dimulakan dengan dua pertuduhan dan fakta kes dibacakan semula kepada tertuduh dan Afendi Muhammad Agus mengekalkan pengakuan bersalahnya.
Timbalan Pendakwa Raya, Izalina Abdullah kemudian mengemukakan beberapa barang kes dan dokumen di mahkamah.
Ia termasuk laporan bedah siasat kedua-dua mangsa dan laporan perubatan psikiatri.
Turut ditunjukkan, 33 gambar di tempat kejadian, lapan gambar barang kes dan 75 gambar bedah siasat ke atas Allahyarham Muhammad Agus@Muhamed Ali Omar, 82, dan Allahyarham Darlisma Njatu Saleh, 72.
Izalina kemudiannya menunjukkan salah satu barang kes iaitu meja yang digunakan suspek dalam kejadian itu.
Bagaimanapun barang kes seperti pisau, mata pisau, baju serta beberapa barangan lain tidak dapat dikemukakan hari ini.
Hakim K Muniandy menetapkan Jumaat depan untuk fakta dan hukuman.
Mengikut pertuduhan, Afendi didakwa membunuh kedua-dua ibu bapanya itu di sebuah rumah di Kampung Sungai Penchala, pada 7.10 malam dan 7.20 malam, 9 Disember 2023.
Pertuduhan dibuat mengikut Seksyen 302 Kanun Keseksaan yang memperuntukkan hukuman mati atau penjara tidak kurang 30 tahun dan tidak lebih 40 tahun serta sebat tidak kurang 12 kali, jika sabit kesalahan.
27 November lalu, Mahkamah memerintahkan tertuduh menjalani pemeriksaan mental di Hospital Bahagian Ulu Kinta bagi memastikan pengakuan bersalah dibuatnya pada 6 September 2024 dalam keadaan waras serta sukarela.
Bagaimanapun pada 30 April lalu, laporan pemeriksaan mental bertarikh 7 Februari 2025 oleh Hospital Bahagia Ulu Kinta, Perak mengesahkan Afendi Muhammad Agus @ Muhamed Ali, 44, tidak mempunyai penyakit mental.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/sarjan-tentera-didakwa-rogol-lakukan-amang-seksual-terhadap-remaja-13-tahun/,"Sarjan tentera didakwa rogol, lakukan amang seksual terhadap remaja 13 tahun",MAHKAMAH,"20 May 2025, 04:59PM","MELAKA: Seorang anggota tentera dihadapkan ke Mahkamah Sesyen Ayer Keroh hari ini, atas lima pertuduhan termasuk merogol dan melakukan amang seksual fizikal terhadap seorang remaja perempuan berusia 13 tahun, awal bulan lalu.
Tertuduh, Mohamad Zulfikar Ishak, 32, yang berpangkat sarjan mengaku tidak bersalah terhadap semua pertuduhan dibacakan terhadapnya.
Prosiding kes didengar Hakim Haderiah Siri sementara Timbalan Pendakwa Raya, Wardah Ishhar dan peguam SS Amritpal Singh masing-masing mewakili pendakwaan dan pembelaan.
Mengikut pertuduhan pertama hingga ketiga, tertuduh didakwa merogol kanak-kanak perempuan berusia 12 tahun enam bulan serta dua perbuatan amang seksual fizikal terhadap mangsa.
Pertuduhan keempat, dia disyaki melakukan pengantunan terhadap kanak-kanak sama dan melanggar Seksyen 12 Akta Kesalahan Seksual Terhadap Kanak-Kanak (AKSTK) 2017.
Tertuduh turut didakwa mengikut Seksyen 13 AKSTK 2017 kerana berjumpa mangsa selepas pengantunan terhadapnya dengan menjemput dan membawa kanak-kanak perempuan itu keluar dari asrama menaiki kereta.
Semua kesalahan itu didakwa dilakukan di dalam kereta Perodua Viva di kawasan pakir kenderaan sebuah pasar raya di Cheng, jam 1 tengah hari, 4 Mei lalu.
Pendakwaan mencadangkan jaminan RM90,000 bagi semua pertuduhan berserta syarat tambahan tertuduh perlu melapor diri di balai polis sebulan sekali serta tidak boleh mengganggu mangsa dan keluarganya serta saksi pendakwaan.
Peguam merayu jaminan paling rendah atas alasan tertuduh berkhidmat sebagai tentera sejak 10 tahun lalu dan tiada kebarangkalian untuk melarikan diri selain dia adalah penanggung tunggal keluarga.
Mahkamah kemudian membenarkan tertuduh diikat jamin RM25,000 bagi semua pertuduhan berserta syarat tambahan yang dipohon pendakwaan.
Kes ditetapkan untuk sebutan semula pada 26 Jun depan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/pekerja-aksesori-kereta-dikehendaki-kes-bunuh-bouncer-12-tahun-lalu-didakwa/,Pekerja aksesori kereta dikehendaki kes bunuh ‘bouncer’ 12 tahun lalu didakwa,MAHKAMAH,"21 May 2025, 12:37PM","BUTTERWORTH: Seorang pekerja aksesori kereta, Ooi Chin Leng, 38, yang diburu polis selama 12 tahun kerana disyaki membunuh seorang pengawal kelab malam, akhirnya didakwa di Mahkamah Majistret, di sini, hari ini.
Bagaimanapun, tertuduh hanya mengangguk faham sejurus pertuduhan terhadapnya dibacakan jurubahasa dalam bahasa Mandarin di hadapan Majistret, Aini Adilah Muhammad Faizal.
Tertuduh dituduh bersama seorang lagi yang masih bebas membunuh Fouzi Hussen, 24, dalam kejadian tembakan di Taman Desa Murni, Sungai Dua, pada 24 Januari 2013 jam 5.25 pagi.
Pertuduhan dibuat di bawah Seksyen 302 Kanun Keseksaan yang membawa hukuman mati atau penjara 30 hingga 40 tahun dan sekurang-kurangnya 12 sebatan jika tidak dihukum mati.
Tertuduh tidak diwakili peguam dan tiada pengakuan direkodkan kerana kes ini berada di bawah bidang kuasa Mahkamah Tinggi.
Timbalan Pendakwa Raya, Nurameera Shahrul Azrin, tidak menawarkan jaminan dan memohon tarikh baru untuk mendapatkan laporan ujian DNA tertuduh, memandangkan ia kes lama dan tertuduh baru ditahan.
Mahkamah menetapkan 23 Julai sebagai tarikh sebutan semula kes.
Terdahulu, media melaporkan seorang pengawal kelab malam atau ‘bouncer’ maut selepas ditembak seorang lelaki dalam satu kejadian pergaduhan di sebuah premis perniagaan di Taman Desa Murni, di sini, pada 24 Januari 2013.
Ketua Polis Pulau Pinang Datuk Abdul Rahim Hanafi ketika itu dilaporkan berkata, mangsa seorang lelaki tempatan ditemui maut dengan satu kesan tembakan di rusuk kiri pada jam 5.25 pagi.
Katanya, siasatan awal mendapati pergaduhan itu bermula dengan perbincangan berhubung perniagaan antara mangsa dan beberapa lelaki berkenaan sebelum ia bertukar menjadi pergaduhan apabila gagal mencapai kata sepakat.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/dua-lelaki-mengaku-bersalah-jual-akaun-kepada-sindiket-tipu-pelaburan/,Dua lelaki mengaku bersalah jual akaun kepada sindiket tipu pelaburan,MAHKAMAH,"21 May 2025, 01:04PM","MUAR: Dua lelaki didenda RM15,000 seorang oleh Mahkamah Sesyen di sini, hari ini selepas mengaku bersalah menjual akaun kepada sindiket penipuan pelaburan, tahun lalu.
Mohamad Syarif Anas Mohamad Noor, 28, dan Mohd Rezuan Hafeez Kassim, 45, membuat pengakuan itu selepas pertuduhan dikemukakan di hadapan Hakim Sayani Mohd Nor.
Mengikut pertuduhan, mereka bersama-sama dengan niat secara tidak langsung terbabit dalam transaksi kemasukan wang berjumlah RM36,200 ke dalam akaun yang didaftar atas nama syarikat.
Mohamad Syarif adalah operator kilang manakala Rezuan Hafeez sebagai pemotong ayam di pasar raya, didakwa melakukan perbuatan itu di sebuah rumah di Tangkak, dekat sini pada 2 Disember tahun lalu.
Tertuduh didakwa mengikut Seksyen 424C Kanun Keseksaan yang dibaca bersama Seksyen 34 kanun sama dan jika sabit kesalahan, boleh dipenjara sehingga 10 tahun atau denda maksimum RM150,000.
Kedua-dua tertuduh didakwa membuka akaun bank di Kuala Lumpur selepas tertarik dengan iklan mengenai sewaan akaun di Facebook.
Kedua-dua tertuduh didakwa menyerahkan maklumat peribadi kepada sindiket terbabit bagi tujuan pendaftaran dengan Suruhanjaya Syarikat Malaysia (SSM).
Sindiket terbabit dikatakan berjanji membayar RM2,000 seorang jika membenarkan akaun itu disewa.
Siasatan polis mendapati kedua-dua tertuduh turut terbabit dalam beberapa kes lain, antaranya di Johor Bahru serta Kulai dan akan didakwa dalam masa terdekat.
Kedua-dua tertuduh mendakwa tidak menerima bayaran dijanjikan, sebaliknya akaun mereka digunakan untuk menipu seorang lelaki berkaitan pelaburan saham tidak wujud.
Pendakwaan dikendalikan Timbalan Pendakwa Raya, Othman Affan Ismail manakala kedua-dua tertuduh tidak diwakili peguam.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/adik-tikam-abang-dipenjara-tiga-tahun/,Adik tikam abang dipenjara tiga tahun,MAHKAMAH,"21 May 2025, 01:19PM","Oleh: Mohd Ishak Abdillah Ngah
KUALA TERENGGANU: Seorang wanita mengaku bersalah menikam abang kandungnya dengan sebilah pisau di Mahkamah Sesyen, di sini, hari ini.
Tertuduh, Siti Nor Hafizah Zaid, 39, membuat pengakuan itu di hadapan Hakim Mohd Zul Zakiquddin Zulkifli.
Mengikut pertuduhan, tertuduh dengan sengaja menyebabkan cedera ke atas abang kandungnya, Zamatrohan Zaid, 45 tahun, dengan sebilah pisau, pada 15 Mei lalu kira-kira jam 8 pagi.
Tertuduh melalukan perbuatan itu di sebuah rumah di Jalan Pulau Bahagia, Kampung Peradong Manir dan turut melakukan kesalahan di Bawah Seksyen 324 Kanun Keseksaan yang boleh dihukum di Bawah Seksyen 326A Kanun Keseksaan.
Mahkamah menjatuhkan hukuman penjara 3 tahun bermula dari tarikh tertuduh ditangkap.
Kes dikendalikan Timbalan Pendakwa Raya Nur Aisyah Mohamad, manakala tertuduh tidak diwakili peguam.
Ketua Polis Daerah Kuala Terengganu, Asisten Komisioner Azli Mohd Noor ketika dihubungi berkata, semasa kejadian, saspek disahkan dibawah pengaruh dadah dan hasil dari ujian saringan air kencing mendapati dia turut positif dadah jenis Methamphetamine.
Polis turut merampas sebilah pisau berwarna kuning sepanjang 20 sentimeter.
Azli turut memaklumkan, kejadian berpunca apabila tertuduh bertengkar mulut dengan ibunya.
“Mangsa yang cuba meleraikan pertengkaran, secara tiba-tiba tertuduh telah bertindak menikam peha mangsa dengan pisau dan akibat kejadian itu, mangsa mengalami luka parah dan dikejarkan ke Klinik Kesihatan Manir dan menerima tiga jahitan”, katanya.
Sebelum ini, tertuduh sering kali berbuat bising di kawasan kejiranan menyebabkan jiran-jiranya ketakutan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/pemandu-jazz-akibatkan-kematian-tiga-remaja-akan-kemuka-representasi/,Pemandu Jazz akibatkan kematian tiga remaja akan kemuka representasi,MAHKAMAH,"21 May 2025, 01:54PM","SEREMBAN: Seorang pemandu Honda Jazz yang masih di bawah umur akan mengemukakan representasi kepada Jabatan Peguam Negara (AGC) atas dua pertuduhan memandu sehingga menyebabkan tiga remaja maut dan tidak memiliki lesen memandu pada Mac lalu.
Peguam, Johan Radzi yang mewakili pesalah kanak-kanak lelaki berusia 17 tahun itu memaklumkan demikian ketika prosiding sebutan kes hari ini di hadapan Majistret Nurul Azuin Mohd. Talhah.
Terdahulu, Pegawai Pendakwa Jabatan Siasatan dan Penguatkuasaan Trafik (JSPT), Asisten Superintendan M Shanmugavell, berkata pihak pendakwaan sedia menyerahkan dokumen kepada pihak pembelaan hari ini.
Mahkamah kemudian menetapkan 26 Jun depan untuk sebutan semula kes bagi status representasi.
Tertuduh sebelum ini didakwa memandu secara berbahaya hingga menyebabkan kematian Muhammad Aidil Ramdan Abdullah, 15; Muhammad Aswari Lotpi, 16; dan Aisar Azim Abdullah, 17 di persimpangan lampu isyarat Matahari Heights, Persiaran Senawang 1 di sini, 6 Mac lalu kira-kira jam 8.30 malam.
Pertuduhan dibuat mengikut Seksyen 41(1) Akta Pengangkutan Jalan 1987 yang membawa hukuman penjara antara lima hingga 10 tahun dan denda tidak kurang RM20,000 dan tidak lebih RM50,000.
Kesalahan kedua di bawah Seksyen 26(1) akta sama memperuntukkan hukuman denda antara RM300 hingga RM2,000 atau penjara tidak lebih tiga bulan atau kedua-duanya.
Tertuduh turut berdepan pertuduhan memandu di jalan raya tanpa lesen.
Bagi pertuduhan itu, dia melakukan kesalahan di bawah Seksyen 26(1) Akta Pengangkutan Jalan 1987 dan boleh dihukum mengikut seksyen serta akta sama.
Sabit kesalahan, boleh didenda tidak kurang RM300 hingga RM2,000 atau penjara tidak lebih tiga bulan atau kedua-duanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/kontraktor-tak-mengaku-guna-dokumen-palsu/,Kontraktor tak mengaku guna dokumen palsu,MAHKAMAH,"21 May 2025, 02:59PM","JOHOR BAHRU: Seorang kontraktor dihadapkan ke Mahkamah Sesyen, di sini, hari ini atas tuduhan menggunakan dokumen palsu membabitkan tender membaik pulih jambatan di Yong Peng, Batu Pahat, empat tahun lalu.
Tertuduh, Mohd Izwan Mohd Ali, 39, bagaimanapun mengaku tidak bersalah selepas pertuduhan dibacakan jurubahasa di hadapan Hakim Datuk Ahmad Kamal Arifin Ismail.
Mengikut pertuduhan, tertuduh didakwa dengan curangnya menggunakan satu dokumen palsu sebagai tulen iaitu Kebenaran Khas Menyertai Tender di luar Pengkhususan Berdaftar CE02 Lembaga Pembangunan Industri Pembinaan Malaysia (CIDB).
Dokumen itu bagi tender membaik pulih jambatan di Jalan Kampung Paya, Yong Peng, Batu Pahat yang mana tertuduh mempunyai sebab untuk mempercayai bahawa dokumen itu adalah palsu ketika diserahkan kepada Majlis Daerah Yong Peng.
Kesalahan berkenaan didakwa dilakukan di Majlis Daerah Yong Peng di Kilometer 1, Jalan Labis, Yong Peng, Batu Pahat pada 27 April 2021.
Tertuduh didakwa mengikut Seksyen 471 Kanun Keseksaan dan boleh dihukum di bawah Seksyen 465 kanun saman, yang boleh dihukum penjara maksimum dua tahun atau denda atau kedua-duanya sekali, jika sabit kesalahan.
Timbalan Pendakwa Raya Suruhanjaya Pencegahan Rasuah Malaysia (SPRM) Muhammad Faizul Kamarozaman menawarkan jaminan sebanyak RM10,000 dengan seorang penjamin warga tempatan.
Peguam, Siti Nadia Yahya yang mewakili tertuduh bagaimanapun memohon ikat jamin rendah iaitu sebanyak RM5,000 kerana anak guamnya tiada pendapatan tetap dan mempunyai tanggungan seorang isteri serta empat anak berusia enam hingga 12 tahun.
Mahkamah kemudian membenarkan tertuduh diikat jamin RM7,000 dan menetapkan 19 Jun depan untuk sebutan semula kes.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/tiga-mengaku-salah-seleweng-diesel-subsidi-masing-masing-didenda-rm200000/,"Tiga mengaku salah seleweng diesel subsidi, masing-masing didenda RM200,000",MAHKAMAH,"21 May 2025, 03:14PM","KUALA SELANGOR: Tiga individu termasuk seorang wanita didenda masing-masing RM200,000 oleh Mahkamah Sesyen, di sini selepas mengaku salah menyeleweng diesel bersubsidi untuk nelayan pada Mac tahun lalu.
Hukuman diputuskan Hakim Nurul Mardhiah Mohammed Redza ke atas tiga tertuduh berusia 45 hingga 50 tahun itu selepas mempertimbang pengakuan tertuduh, selain faktor kepentingan awam.
Ketua Pegawai Penguat Kuasa Kementerian Perdagangan Dalam Negeri dan Kos Sara Hidup (KPDN) Selangor, Mohd Hanizam Kechek berkata mereka didakwa melakukan kesalahan itu di sebuah premis stor haram di Pekan Sungai Besar, Sabak Bernam pada 5 Mac tahun lalu.
“Seorang daripada Orang Kena Saman (OKS) ini dituduh memiliki barang kawalan iaitu diesel sejumlah 15,906 liter yang dijumpai bersama dengan sebuah lori, manakala OKS 2 dan OKS 3 dituduh memiliki barang kawalan sama iaitu sejumlah 25,969 liter diesel yang dijumpai dalam lima unit skid tank.
“Pendakwaan dilakukan mengikut Peraturan 21(1) Peraturan-Peraturan Kawalan Bekalan 1974 yang dibaca bersama Seksyen 21 Akta Kawalan Bekalan 1961 dan boleh dihukum di bawah Seksyen 22(1) akta sama,” katanya menerusi satu kenyataan hari ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/kilang-minyak-kelapa-sawit-didenda-rm90000-kerana-lakukan-pencemaran/,"Kilang minyak kelapa sawit didenda RM90,000 kerana lakukan pencemaran",MAHKAMAH,"21 May 2025, 04:29PM","MELAKA: Sebuah kilang minyak kelapa sawit mentah didenda RM90,000 oleh Mahkamah Sesyen Ayer Keroh hari ini atas tiga kesalahan gagal mematuhi syarat lesen Jabatan Alam Sekitar (JAS) Negeri Melaka hingga berlaku pencemaran.
Pengarah JAS Melaka, Rosli Mustafa berkata, berdasarkan rayuan dikemukakan oleh syarikat itu selaku orang kena saman (OKS), mahkamah menjatuhi hukuman denda RM30,000 bagi setiap pertuduhan.
Menurutnya, wakil OKS yang hadir menjelaskan denda terbabit.
“Pertuduhan ke atas premis OKS adalah kegagalan untuk mematuhi syarat lesen No. 9, 10 dan 11 yang terkandung di dalam Lesen Bernombor 006087 yang dikeluarkan di bawah Seksyen 18(1), Akta Kualiti Alam Sekeliling (AKAS) 1974.
“Siasatan JAS mendapati berlakunya kebocoran daripada saluran keluar efluen di premis OKS yang kemudiannya memasuki alur air daratan dan menimbulkan aduan pencemaran air.
“Hakim menjatuhkan hukuman denda RM90,000 ke atas premis bagi tiga pertuduhan mengikut Seksyen 16(1), AKAS 1974 yang boleh dihukum mengikut Seksyen 16(2) akta sama,” katanya dalam kenyataan hari ini.
Rosli berkata, pegawai pendakwa JAS Negeri Melaka di dalam hujahan pemberat hukuman berhujah hukuman berat perlu dikenakan kerana OKS melakukan kesalahan berulang, selain untuk memberi amaran keras kepada pemain industri dan kilang supaya tidak melakukan kesalahan sama.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/mahkamah/pemandu-lori-nahas-fru-didakwa-curi-2-ekor-lembu-rayu-jaminan-dikurangkan/,"Pemandu lori nahas FRU didakwa curi 2 ekor lembu, rayu jaminan dikurangkan",MAHKAMAH,"20 May 2025, 12:58PM","Oleh: Kumaran Rajamoney
TELUK INTAN: Seorang pemandu lori yang sebelum ini dituduh memandu secara berbahaya hingga menyebabkan kematian sembilan anggota Pasukan Simpanan Persekutuan (FRU), sekali lagi dihadapkan ke Mahkamah Majistret Teluk Intan hari ini atas pertuduhan mencuri dua ekor lembu, bulan lalu.
Tertuduh, Rudi Zulkarnain Mat Radi, 45 tahun, bagaimanapun mengaku tidak bersalah atas pertuduhan memindahkan harta curi membabitkan dua ekor lembu jantan milik seorang warga emas.
Mengikut kertas pertuduhan, kesalahan itu didakwa berlaku pada 14 April lalu, kira-kira jam 6 petang di Kampung Kebun Baru, Hutan Melintang.
Dua lembu itu, masing-masing baka KK Cross berwarna hitam dan baka Brahman berwarna putih, didakwa dicuri dari kebun milik Rozali Ismail, 66, di Kampung Sungai Keli.
Pendakwaan dilakukan mengikut Seksyen 414 Kanun Keseksaan yang memperuntukkan hukuman penjara sehingga tujuh tahun atau denda atau kedua-duanya sekali, jika sabit kesalahan.
Timbalan Pendakwa Raya, Izzuddin Fakri Hamdan, mencadangkan jaminan sebanyak RM5,000 dengan seorang penjamin terhadap tertuduh.
Bagaimanapun, peguam Mohd Hafizuddin Khan Norkhan yang mewakili tertuduh memohon jumlah jaminan dikurangkan atas alasan anak guamnya tidak mempunyai pendapatan kerana lesen memandu telah digantung.
Tambahnya lagi, kedua-dua lembu yang terlibat juga telah diserahkan semula kepada pemiliknya.
Rudi juga kini berdepan 10 pertuduhan, termasuk kes kemalangan membabitkan kematian sembilan anggota FRU.
Majistret Naidatul Athirah Azman kemudian membenarkan jaminan sebanyak RM3,000 dengan seorang penjamin dan menetapkan 16 Jun depan untuk sebutan semula kes.
Pada Jumaat lalu, tertuduh turut dihadapkan ke Mahkamah Majistret Teluk Intan atas pertuduhan memandu secara berbahaya sehingga menyebabkan kematian sembilan anggota FRU dalam satu nahas pada 13 Mei lalu.
Mahkamah ketika itu membenarkan jaminan RM6,000 yang telah dijelaskan oleh majikannya dengan seorang penjamin.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/anwar-jawab-isu-nepotisme/,Anwar jawab isu nepotisme,POLITIK,"24 May 2025, 05:35PM","JOHOR BAHRU: Datuk Seri Anwar Ibrahim memperjelaskan isu nepotisme pucuk pimpinan PKR yang dikaitkan dengan keluarganya dalam ucapan penggulungan Kongres Nasional parti itu di sini, hari ini.
Presiden PKR itu mengimbas kembali ketika beliau dimasukkan ke dalam penjara tatkala PKR mula bertapak dengan isterinya, Datuk Seri Dr Wan Azizah Wan Ismail mengambil tempatnya selaku peneraju parti.
“Bagi pihak Azizah yang pegang benteng (pimpinan PKR) ini agak lama, saya ucapkan terima kasih. Orang bangkitkan isu isteri, anak waktu kita bertempur dulu.
“Ketika itu PKR tiada kongres, tiada perbincangan panjang.
“Siapa hendak pegang obor pada waktu itu, saya lepaskan begitu sahaja, kerana saya masuk penjara.
“Waktu itu tiada dana parti, tiada jentera parti. Waktu itu tidak timbul keluarga dan nepotisme,” katanya pada hari terakhir Kongres Nasional PKR 2025 di Pusat Konvensyen Antarabangsa Persada Johor di sini.
Anwar yang juga Perdana Menteri berkata dalam situasi getir ketika itu, Wan Azizah memikul tanggungjawab memimpin parti, manakala Nurul Izzah pula terpaksa meninggalkan pengajian universiti untuk membantu perjuangan secara aktif.
“Saya hendak singgung perkara itu supaya ahli-ahli lihat dan tanya kepada yang lama-lama (ahli PKR), waktu itu apa pilihan kita?
“Siapa yang pegang obor? Ketika itu Azizah pegang, dan Izzah pula dalam keadaan terpaksa tinggalkan universiti dan menggeledah ke sana sini sebagai seorang dewasa.
“Ya, Azizah saya pilih pada masa itu. Saya terpaksa buat keputusan segera ketika itu, namun Nurul Izzah (menang jawatan timbalan presiden PKR) semalam, saudara-saudari yang pilih,” katanya yang menolak dakwaan menyatakan PKR kini berubah menjadi parti nepotisme.
Anwar yang juga Ahli Parlimen Tambun turut menyeru supaya perjuangan parti diteruskan setiap ahli kerana kejayaan PKR bergantung kepada komitmen mereka.
“Saya nak ingatkan semua untuk teruskan bekerja kerana tiada jaminan masa depan seseorang selain kerja dan amal. Saya di sini, sementara ada kudrat dan kesihatan yang mengizinkan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/umno-tak-tamak-jawatan-menteri-selepas-pemilihan-pkr-ahmad-zahid/,UMNO tak tamak jawatan Menteri selepas pemilihan PKR – Ahmad Zahid,POLITIK,"24 May 2025, 04:50PM","KUANTAN: UMNO tidak tamak untuk mengisi jawatan menteri jika berlaku kekosongan susulan dua menteri tewas dalam pemilihan PKR semalam, kata Presidennya, Datuk Seri Ahmad Zahid Hamidi.
Timbalan Perdana Menteri itu berkata, segalanya terserah kepada PKR kerana UMNO tidak mahu campur tangan dan mengetahui batas.
Namun, katanya, jika jawatan menteri itu mahu diberikan kepada UMNO, parti berkenaan menerimanya dengan hati yang terbuka.
“Kalau jawatan itu mahu diberikan kepada UMNO, kita menadahkan sebuah padang bola untuk menerima tawaran itu tetapi itu kuota (PKR).
“Jadi, saya tidak fikir UMNO begitu tamak untuk memohon jawatan itu diberikan kepada UMNO. Kita bersyukur kerana ada tujuh menteri UMNO berada dalam barisan jemaah menteri.
“Saya tidak seharusnya campur di dalam urusan parti lain dan tentunya Datuk Seri Anwar Ibrahim akan melakukan sesuatu yang terbaik agar kerajaan yang sedia ada dan anggota jemaah menteri dapat bergerak terus seiring sejalan untuk menentukan pengukuhan kerajaan madani ini,” katanya.
Ahmad Zahid berkata demikian ketika ditemui media selepas merasmikan Eastern International TVET di sini, hari ini.
Pada pemilihan PKR semalam, dua menteri iaitu Menteri Ekonomi, Datuk Seri Rafizi Ramli dan Menteri Sumber Asli dan Kelestarian Alam, Nik Nazmi Nik Ahmad tewas.
Baru-baru ini, Rafizi mengumumkan sedia meletak jawatan sebagai menteri jika tewas pada pemilihan Timbalan Presiden PKR.
Dalam pada itu, Ahmad Zahid mengucapkan tahniah kepada Nurul Izzah Anwar yang memenangi jawatan Timbalan Presiden PKR bersama empat Naib Presiden PKR, Ahli Majlis Pimpinan Pusat (MPP), Ketua Wanita dan Angkatan Muda Keadilan (AMK) yang dipilih.
“Semoga ia dapat mempereratkan jalinan hubungan antara PKR dengan UMNO melalui Barisan Nasional (BN),” katanya.
Terdahulu, ketika berucap pada majlis perasmian Eastern International TVET, Ahmad Zahid mengumumkan pelantikan Wan Rosdy sebagai Timbalan Pengerusi Jawatankuasa Kabinet Pembangunan Usahawan.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/pkr-perlu-dapat-jumlah-kerusi-munasabah-pada-prn-sabah-anwar/,PKR perlu dapat jumlah kerusi munasabah pada PRN Sabah – Anwar,POLITIK,"24 May 2025, 04:35PM","JOHOR BAHRU: PKR perlu mendapat kerusi yang munasabah bagi menghadapi Pilihan Raya Negeri (PRN) Sabah.
Perdana Menteri, Datuk Seri Anwar Ibrahim yang juga Presiden PKR berkata, beliau sudah berbincang dengan rakan gabungan termasuk Presiden UMNO, Datuk Seri Ahmad Zahid Hamidi dan Pengerusi Gabungan Rakyat Sabah (GRS), Datuk Seri Hajiji Noor yang juga Ketua Menteri Sabah.
“Saya dah bincang dengan Ahmad Zahid, Hajiji dan pemimpin lain dalam GRS dan memutuskan kerjasama boleh diadakan bagi menghadapi PRN Sabah.
“Namun PKR harus diberi peluang mendapat kerusi munasabah untuk sama-sama berjuang di Sabah (PRN),” katanya.
Beliau berkata demikian ketika berucap pada sesi penggulungan Presiden PKR pada hari terakhir Kongres PKR Johor 2025, di sini, hari ini.
Terdahulu, pada sesi penggulungan Timbalan Presiden PKR, Nurul Izzah Anwar menuntut sekurang-kurangnya 13 kerusi untuk ditandingi pada PRN Sabah.
Nurul Izzah yang digelar Puteri Reformasi mencadangkan Presiden PKR berbincang dengan rakan gabungan Kerajaan Perpaduan bagi berdepan PRN Sabah tidak lama lagi.
Dalam pada itu, Anwar mengarahkan pimpinan PKR membabitkan Timbalan Presiden dan Naib Presiden parti yang baharu diumumkan, supaya memulakan gerakan jentera bagi berhadapan pilihan raya.
“Saya arahkan gerakan jentera pilih raya sekarang. Pemimpin yang akan ke Makkah, namun sebelum beliau pergi perlu menggerakkannya segera.
“Pada 29 Mei depan, selepas selesai sidang Kemuncak ASEAN, Majlis Kerjasama Teluk (GCC) dan China, PKR akan adakan Mesyuarat Khas Biro Politik PKR untuk bincangkan isu PRN Sabah,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/pkr-tuntut-13-kerusi-untuk-prn-sabah-nurul-izzah/,PKR tuntut 13 kerusi untuk PRN Sabah – Nurul Izzah,POLITIK,"24 May 2025, 03:29PM","JOHOR BAHRU: PKR menuntut sekurang-kurangnya 13 kerusi untuk ditandingi pada Pilihan Raya Negeri (PRN) Sabah akan datang.
Timbalan Presiden PKR, Nurul Izzah Anwar mencadangkan Presiden PKR, Datuk Seri Anwar Ibrahim berbincang dengan rakan gabungan Kerajaan Perpaduan bagi menentukan agihan kerusi.
“PRN Sabah, paling minimum kita minta 13 kerusi DUN, saya minta presiden berunding untuk 13 kerusi itu.
“Oleh itu, saya minta pasukan dari seluruh negara bantu. Pasukan dari Pulau Pinang, Selangor, Johor dan lain-lain bantu. Yang paling penting kita kena menang sebagai sebuah gerakan,” katanya.
Beliau berkata demikian ketika berucap pada sesi penggulungan Kongres Nasional PKR 2025 di Pusat Konvensyen Antarabangsa Persada, hari ini.
Dalam pada itu, Nurul Izzah berkata, proses reformasi dalaman parti perlu dilaksanakan secara menyeluruh dan berprinsip dengan menjadikan demokrasi sebagai tunjang utama.
“Pengalaman Parti Komunis China dalam membanteras rasuah wajar dijadikan contoh, terutamanya dari segi ketegasan mereka melaksanakan tindakan undang-undang termasuk terhadap pemimpin tertinggi sendiri.
“Kenapa mereka melihat serangan terhadap rasuah ini sangat serius? Kerana tindakan mereka sampai ke tahap pendakwaan terhadap pimpinan kanan dalam parti,” katanya.
Bekas Ahli Parlimen Permatang Pauh itu turut menekankan usaha memperkenalkan bakat baharu ke dalam parti harus disertai proses saringan yang ketat, bagi memastikan individu yang dipilih benar-benar layak serta bebas daripada sebarang rekod jenayah atau salah laku.
“Kalau bakat itu baik, sudah tentu kita boleh teliti menurut sistem.
“Tetapi jika ada rekod pecah amanah atau jenayah, kita perlu lebih berhati-hati agar tidak menambah beban kepada parti,” katanya.
Beliau berkata, langkah pembaharuan dalam tempoh 24 bulan mendatang perlu berpandukan kepada garis panduan dan tatacara yang jelas demi memastikan kesan positif terhadap demokrasi dan struktur keanggotaan.
Nurul Izzah turut membangkitkan, pendekatan DAP yang hanya menerima ahli baharu dengan sokongan dan pengesahan daripada ahli sedia ada yang telah dikenali, bagi memastikan keikhlasan dalam perjuangan.
“Kita bukan mahu meniru sepenuhnya pendekatan mereka, tetapi prinsip saringan itu boleh dijadikan perbandingan agar parti kita tidak mudah dimasuki oleh mereka yang hanya berkepentingan,” katanya.
Beliau turut berharap setiap pembaharuan yang dilakukan akan menjamin kekuatan dan ketelusan parti demi menghadapi cabaran politik masa hadapan dengan lebih yakin dan berintegriti."
https://www.buletintv3.my/politik/kritikan-keras-rafizi-bukan-bermakna-pengkhianatan-terhadap-parti/,Kritikan keras Rafizi bukan bermakna pengkhianatan terhadap parti,POLITIK,"23 May 2025, 11:07PM","KUALA LUMPUR: Presiden PKR, Datuk Seri Anwar Ibrahim menerima secara positif kritikan Timbalan Presiden PKR, Datuk Seri Rafizi Ramli terhadap parti dan kepemimpinan yang diakuinya agak keras, namun disifatkan satu peringatan supaya kekuatan parti terus diperkukuh.
Beliau berkata, kelantangan Rafizi tidak seharusnya dilihat satu pengkhianatan kepada parti.
“Saya ada pandangan tetapi tidak sekeras Rafizi, tetapi degil dan keras kepalanya lebih kurang (sama dengan saya). Walaupun (ada perkara) saya tak setuju, tetapi damaikanlah.
“Dia (Rafizi) tegur agak sedikit terlanjur, ya tapi dia bukan khianat, tetapi nak kuatkan parti,” katanya ketika menyampaikan ucapan dasar sekali gus merasmikan Kongres Nasional PKR 2024/2025 di Pusat Konvensyen Antarabangsa Persada Johor, malam ini.
Mengulas lanjut, katanya, situasi yang berlaku dalam pemilihan kali ini dengan Rafizi dilihat lantang menyuarakan pandangannya tidak seharusnya disalahtafsirkan.
“Pengalaman kita dulu tu lain, sebelum pertandingan dah mula bibit khianat, jadi jangan samakan (dengan isu Rafizi).
“Nak tegur, tegurlah tetapi jangan lupa kehebatan, kekuatan serta pengorbanan mereka (Rafizi dan Nurul Izzah), dan (lebih baik) kalau terlanjur mohon maaf,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/pemilihan-pkr-fahmi-fadzil-adam-adli-antara-20-pemenang-mpp-pkr/,"Pemilihan PKR: Fahmi Fadzil, Adam Adli antara 20 pemenang MPP PKR",POLITIK,"23 May 2025, 10:55PM","KUALA LUMPUR: Menteri Komunikasi, Datuk Fahmi Fadzil, serta Timbalan Menteri Belia dan Sukan, Adam Adli Abdul Halim, memenangi saingan bagi perebutan 20 jawatan Majlis Pimpinan Pusat (MPP) PKR pada pemilihan parti itu, hari ini.
Keputusan rasmi pemilihan bagi jawatan MPP itu diumumkan Pengerusi Jawatankuasa Pemilihan Pusat (JPP), Datuk Seri Dr Zaliha Mustafa, selepas selesai perasmian Kongres Nasional Keadilan 2025 di Johor Bahru, malam ini.
Fahmi sebelum ini memutuskan tidak bertanding jawatan Naib Presiden PKR, seperti diambilnya dalam pemilihan 2022, sementara Adam Adli pula memutuskan merebut jawatan MPP PKR selepas usianya melepasi 35 tahun, sekali gus tidak layak untuk mempertahankan jawatan Ketua Angkatan Muda Keadilan (AMK) disandangnya sebelum ini.
Berdasarkan keputusan rasmi itu, turut berada dalam kelompok 20 teratas MPP PKR adalah bekas Ahli Parlimen Simpang Renggam, Dr Maszlee Malik, serta Setiausaha Politik kepada Perdana Menteri, Chang Ming Kai.
Turut menang, Syed Ahmad Abdul Rahman Alhadad atau lebih dikenali sebagai Altimet.
Turut berada dalam kelompok 20 teratas iaitu Ahli Parlimen Johor Bahru, Akmal Nasrullah Mohd Nasir; Ahli Parlimen Ledang, Syed Ibrahim Syed Noh; serta Ahli Parlimen Petaling Jaya, Lee Chean Chung.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/pemilihan-pkr-fadhlina-sidek-pertahan-jawatan-ketua-wanita/,Pemilihan PKR: Fadhlina Sidek pertahan jawatan Ketua Wanita,POLITIK,"23 May 2025, 10:47PM","KUALA LUMPUR: Menteri Pendidikan, Fadhlina Sidek mempertahankan jawatan Ketua Wanita PKR selepas menang dalam pemilihan PKR hari ini.
Beliau menewaskan pesaingnya yang turut mencabar kedudukannya pada pemilihan 2022 lalu, Rodziah Ismail, yang juga Ahli Parlimen Ampang.
Keputusan rasmi itu diumumkan Pengerusi Jawatankuasa Pemilihan Pusat (JPP), Datuk Seri Dr Zaliha Mustafa selepas perasmian Kongres Nasional Keadilan 2025 berlangsung di Johor Bahru.
Sementara penyandang jawatan Timbalan Ketua Wanita PKR, Juwairiya Zulkifli juga menang bagi jawatan nombor dua wanita itu.
Pada pemilihan 2022 lalu, Rodziah yang juga Ahli Parlimen Ampang, tewas kepada Fadhlina hanya dengan 32 undi selepas beliau memperoleh 18,891 undi berbanding 18,923 undi oleh Fadhlina.
Bagaimanapun pada pemilihan kali ini, Fadhlina berjaya mendahului pesaingnya itu, yang turut dinamakan berada dalam kem Timbalan Presiden PKR, Datuk Seri Rafizi Ramli dengan jurang undi lebih besar.
Sementara bagi jawatan Timbalan Ketua Angkatan Muda Keadilan (AMK) dimenangi Ahli Dewan Undangan Negeri (ADUN) Muhammad Izuan Ahmad Kasim dengan perolehan undi 3,339 undi.
Sebelum ini, Timbalan Ketua AMK, Muhammad Kamil Abdul Munim menang tanpa bertanding sebagai Ketua AMK dalam pemilihan parti kali ini selepas tiada calon mencabar kedudukan itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/pemilihan-pkr-nik-nazmi-tewas-ramanan-muka-baharu-3-pertahan-jawatan/,"Pemilihan PKR: Nik Nazmi tewas, Ramanan muka baharu, 3 pertahan jawatan",POLITIK,"23 May 2025, 10:45PM","KUALA LUMPUR: Tiga penyandang Naib Presiden PKR berjaya mempertahankan jawatan itu pada pemilihan parti, hari ini, berdasarkan keputusan rasmi diumumkan Jawatankuasa Pemilihan Pusat (JPP).
Mereka ialah Menteri Besar Selangor, Datuk Seri Amirudin Shaari; Menteri Besar Negeri Sembilan, Datuk Seri Aminuddin Harun; serta Menteri Sains, Teknologi dan Inovasi, Chang Lih Kang.
Satu lagi jawatan Naib Presiden PKR dimenangi oleh Timbalan Menteri Pembangunan Usahawan dan Koperasi, Datuk Seri R Ramanan.
Amirudin memperoleh 7,955 undi untuk menduduki tempat pertama, diikuti Ramanan (5,895 undi), Aminuddin (5,889 undi) serta Lih Kang (5,757 undi).
Kemenangan Ramanan sekali gus menyaksikan seorang lagi penyandang yang juga Menteri Sumber Asli dan Kelestarian Alam, Nik Nazmi Nik Ahmad, tersingkir.
Nik Nazmi sebelum ini turut tewas kepada pelakon dan pengarah, Datuk Afdlin Shauki, dalam saingan Ketua Cabang Setiawangsa.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/kempen-perlekeh-pimpinan-ugut-parti-tak-boleh-dibiarkan-fadhlina/,"Kempen perlekeh pimpinan, ugut parti tak boleh dibiarkan – Fadhlina",POLITIK,"19 May 2025, 08:37AM","BUKIT MERTAJAM: Ketua Wanita PKR, Fadhlina Sidek berpandangan sebarang bentuk kempen yang memperlekehkan pimpinan, merendah-rendahkan keputusan mesyuarat serta mengugut parti tidak boleh dibiarkan berlaku menjelang pemilihan parti itu.
Beliau berkata, sejak dari awal anggota parti itu diingatkan bahawa persaingan memilih kepemimpinan peringkat pusat bagi penggal 2025-2028 perlu berlangsung dalam semangat kekeluargaan berlandaskan disiplin parti.
“Sebab itu saya mengambil tanggungjawab penuh melihat bahawa kempen-kempen berunsur meremehkan pimpinan, merendah-rendahkan keputusan dengan pimpinan syura (mesyuarat) yang kita angkat, begitu juga yang mengugut-ugut parti tidak boleh dibenarkan berlaku.
“Saya ingat kita mesti bertegas dalam satu perkara iaitu daripada awal kita telah diperingatkan bahawa ini adalah perlawanan keluarga dan kita mesti kekal dengan agenda itu.
“Sebab itu kita mesti tegas dalam soal ini… disiplin mesyuarat dalam keputusan yang telah pun diputuskan dan apa yang dipersetujui,” katanya ketika berucap pada program Temu Rapat Akar Umbi bersama Nurul Izzah Anwar Zon Utara di sini, malam tadi.
Fadhlina berkata, parti itu dibina atas kekuatan bersama dengan setiap anggotanya mempunyai peranan masing-masing ke arah mengukuhkan parti dan tiada dalam kalangan mereka pernah dipinggirkan dalam sejarah penubuhan parti itu.
“Semua ada peranan, ada yang sedang melaksanakan peranan itu, ada yang akan menyambung peranan itu dan semua orang ada peranan masing-masing dan tidak pernah dipinggirkan dalam mana-mana sejarah Keadilan itu,” katanya.
Beliau yang juga Ahli Parlimen Nibong Tebal berkata kempen calon yang bertanding sewajarnya lebih memberi tumpuan kepada khidmat dan nilai tambah yang ingin ditawarkan dan bukannya menyerang pihak lain.
Katanya, kombinasi pemimpin seperti Nurul Izzah yang mempunyai nyala rasa yang tinggi terhadap parti, kepekaan terhadap masyarakat serta kefahaman mendalam mengenai dasar dan konsep perjuangan amat diperlukan dalam mengukuhkan penyatuan parti itu.
“Kita mesti memastikan parti ini benar-benar menunjukkan apa yang kita hasratkan dengan memastikan parti ini dipimpin oleh orang-orang yang benar-benar ikhlas dan mahu meletakkan parti ini ke tempat yang sepatutnya.
“Memimpin ini tidak boleh dengan ego dan tidak boleh meremehkan orang lain. Memimpin ini adalah soal mendengar akar umbi kerana akar umbi sebenarnya nadi dan denyut Keadilan,” katanya.
Fadhlina bakal dicabar Ahli Parlimen Ampang, Rodziah Ismail bagi jawatan Ketua Wanita PKR, manakala Nurul Izzah akan mencabar Datuk Seri Rafizi Ramli dalam pertembungan sengit merebut jawatan Timbalan Presiden.
Kongres Nasional PKR termasuk Kongres Angkatan Muda Keadilan dan Wanita dijadual berlangsung dari 22 hingga 24 Mei di Johor Bahru dengan pemilihan pimpinan pusat diadakan pada 23 Mei ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/pemilihan-pkr-anwar-gesa-pemimpin-bertanding-pamer-akhlak-tinggi-tidak-bermusuhan/,"Pemilihan PKR: Anwar gesa pemimpin bertanding pamer akhlak tinggi, tidak bermusuhan",POLITIK,"19 May 2025, 07:47PM","LANGKAWI: Ahli dan penyokong PKR diingatkan agar tidak memberi komen keterlaluan sehingga boleh menyebabkan perpecahan kepada calon yang bakal bertanding pada pemilihan parti.
Perdana Menteri, Datuk Seri Anwar Ibrahim yang juga Presiden PKR berkata, semua pihak harus sedar bahawa calon terutamanya yang bertanding jawatan tertinggi PKR adalah tokoh yang banyak berjasa dan berkorban untuk parti itu sejak sekian lama.
Jelasnya, beliau memberi sokongan kepada semua calon yang bertanding kerana semua mereka didapati layak, namun jawatan yang diperuntukkan adalah terhad, menyebabkan ahli perlu memilih.
“Persaingan di peringkat Pusat, banyak orang susah hati… saya tak sangat susah hati kerana yang bersaing Timbalan dan Naib Presiden, Ketua Angkatan Muda Keadilan (AMK) dan Wanita itu di kalangan sahabat lama yang setia.
“Saya tengok senarai calon Naib Presiden misalnya, ramai yang cukup layak. Kalau saya ada dua tempat untuk Timbalan Presiden misalnya, dua-dua saya sokong. Kalau ada 11 tempat Naib Presiden, semua saya sokong.
“Kalau kita lihat semua mereka, rekodnya baik tapi kalau kita tak pilih, janganlah rendahkan martabat orang lain, ini disebut adab dan akhlak dalam perjuangan,” katanya ketika berucap pada Majlis Perasmian Pejabat PKR Langkawi di sini, hari ini.
Mengulas lanjut, Anwar berkata, dalam kalangan calon yang bertanding jawatan tertinggi parti itu adalah sahabat yang pernah sama-sama berjuang sejak awal penubuhan PKR.
Disebabkan itu katanya, ahli PKR terutama yang baru terbabit dalam parti perlu mengingat jasa dan pengorbanan pimpinan terbabit tanpa merendahkan sumbangan yang telah mereka berikan sejak sekian lama.
Pada masa sama, beliau mengingatkan, PKR dibina di atas prinsip dan nilai akhlak yang tinggi sehingga mampu menjadi antara parti yang memerintah negara ketika ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/perbalahan-dalaman-berisiko-hancurkan-pkr-5-10-tahun-akan-datang-nurul-izzah/,Perbalahan dalaman berisiko hancurkan PKR 5-10 tahun akan datang – Nurul Izzah,POLITIK,"20 May 2025, 07:52AM","SEREMBAN: Naib Presiden PKR, Nurul Izzah Anwar membayangkan sebarang perbalahan dalaman berisiko untuk membawa kepada kehancuran kepada parti itu dalam tempoh lima hingga 10 tahun akan datang.
Justeru, beliau menggesa semua ahli parti mengelak sebarang perbalahan, sebaliknya berusaha untuk merapatkan barisan sebaik pemilihan parti berakhir.
“PKR mungkin tidak mampu menangani cabaran yang mendatang jika wujud sebarang perbalahan kerana ia akan mengakibatkan kita hilang dalam tempoh lima hingga 10 tahun akan datang.
“Kritikan utama saya terhadap sistem pilihan raya ialah kita sentiasa bergaduh sesama sendiri. Kita perlu terus maju selepas pemilihan ini,” katanya berucap dalam Rapat Umum Akar Umbi sempena Pemilihan PKR di Klana Resort, di sini, malam tadi.
Nurul Izzah yang akan mencabar Datuk Seri Rafizi Ramli dalam saingan merebut jawatan Timbalan Presiden pada Pemilihan PKR sesi 2025-2028 berkata, semua pemimpin parti perlu membuat persiapan dari segala aspek dalam tempoh 24 bulan dari sekarang untuk pilihan raya umum akan datang.
Beliau menyasarkan PKR memenangi sekurang-kurangnya 50 kerusi pada pilihan raya akan datang.
“Dalam tempoh 24 bulan akan datang, kita perlu mengukuhkan usaha kita untuk memenangi kerusi marginal.
“Kita perlu memenangi sekurang-kurangnya 50 kerusi marginal,” katanya.
Ketika ditemui selepas program itu, Nurul Izzah berkata, usaha memperkasa dan memantapkan kesatuan dalam parti itu penting bukan sahaja untuk memastikan kerajaan ketika ini stabil, tetapi berupaya untuk mendekati masyarakat keseluruhannya.
Justeru, beliau berkata, usaha mendekati akar umbi akan terus diberikan tumpuan kerana agenda itu penting sebagai persiapan menghadapi pilihan raya umum akan datang.
“Nak menang (pilihan raya), kita kena bersedia bermula hari ini. Anak muda perlu diberikan latihan sebagai pewaris kepemimpinan akan datang.
“Mesti ada pasukan yang mampu menggerakkan jentera kerajaan dan meyakinkan pengundi dengan berkomunikasi, supaya setiap usaha yang dibuat itu mampu memberi kesan positif,” katanya yang berhasrat untuk memperkasakan lagi sekolah politik dalam parti itu.
Ditanya mengenai kempen pemilihan yang semakin hangat, beliau melahirkan keyakinan dengan sokongan rakan-rakan.
“Fokus saya adalah memperjuangkan kebersamaan… saya dan sahabat-sahabat akan cuba menggarap semua bakat-bakat yang ada,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/politik/menang-atau-kalah-rafizi-tetap-sahabat-saya-nurul-izzah/,"‘Menang atau kalah, Rafizi tetap sahabat saya’ – Nurul Izzah",POLITIK,"22 May 2025, 09:56PM","JOHOR BAHRU: “Keputusan menang atau kalah (dalam persaingan merebut jawatan Timbalan Presiden PKR), Saudara Rafizi (Datuk Seri Rafizi Ramli) tetap kawan saya,” kata Nurul Izzah Anwar.
Bagi Nurul Izzah, Rafizi akan sentiasa menjadi sahabatnya walaupun mereka kini bersaing untuk merebut jawatan nombor dua parti.
“Saya menang atau saya kalah, ianya tidak akan impak persahabatan selama ini. Rafizi sahabat saya bukan sahaja dahulu, tetapi sekarang dan sampai bila-bila.
“Mungkin berbeza cara, berbeza mekanisma dan berbeza pendekatan. Tetapi tolong, mahu jadi pemimpin kena buang semua ego dan sahut cabaran,” katanya ketika berucap pada Grand Finale Bersama Membina Parti Kita di Hotel KSL di sini, petang tadi.
Nurul Izzah turut meminta mana-mana pihak yang tewas atau tidak bertanding supaya menjadi pengikut demi kesejahteraan parti dan bukannya memecah-belahkan perpaduan dari dalam.
Beliau mengakui dirinya sendiri tidak mempunyai masalah untuk menjadi seorang pengikut kepada kepimpinan sedia ada apabila tewas dan tidak bertanding (pemilihan).
“Saya sudah beri peluang sepenuhnya sebagai seorang pengikut, saya tidak bertanding pada pemilihan lepas. Jadi saya harapkan semangat sama apabila tiba giliran saya (jika menjadi pemimpin).
“Kita perlu teruskan kerja bersama, jangan terlalu berkira siapa di atas. Apa salahnya jika ambil positif sebarang keputusan yang dicapai bersama.
“Lihat rekod dan prestasi saya, saya bertanding empat kali di kawasan majoriti Melayu, Alhamdulillah saya menang tiga kali. Saya mungkin memilih berdiam diri dan tidak banyak bersuara, tetapi percayalah saya akan lawan hingga hujung,” katanya.
Rafizi mutakhir ini semakin lantang bersuara dan bersikap tegas, mengkritik beberapa pemimpin atas apa yang didakwanya sebagai kelemahan dalam disiplin dan akauntabiliti kepimpinan parti.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/politik/bn-perlu-naratif-baharu-sentuh-isu-keresahan-rakyat/,BN perlu naratif baharu sentuh isu keresahan rakyat,POLITIK,"22 May 2025, 10:51PM","KUALA LUMPUR: Barisan Nasional (BN) perlu membina naratif baharu dalam menuju Pilihan Raya Umum (PRU) dengan menyentuh isu keresahan rakyat khususnya membabitkan aspek perumahan, pekerjaan dan masa depan anak muda.
Pengerusi BN yang juga Timbalan Perdana Menteri, Datuk Seri Ahmad Zahid Hamidi berkata, PRU bukan mengenai slogan kosong, tetapi naratif yang menyentuh hidup rakyat.
“BN perlu kembali sebagai kekuatan yang mampu memimpin dengan kestabilan dan dasar yang menyelesaikan isu berkenaan.
“Kunci kejayaan adalah pemulihan kepercayaan, bukan hanya menambah undi,” katanya ketika berucap pada ‘Better Nation Forum Siri Empat: Apa yang boleh kita pelajari dari PRU Kanada, Singapura dan Australia.
Pada masa sama, Ahmad Zahid yang juga Presiden UMNO berkata, Malaysia memerlukan sebuah model politik pasca-polarisasi dengan mempelajarinya dari Australia dan Kanada.
Beliau berkata, berdasarkan model politik itu, ia menunjukkan gabungan rentas parti boleh wujud jika dibina atas nilai bersama.
“BN mesti jadi teras kestabilan nasional, bukan sekadar pencatur politik. Di Kanada pengajarannya ialah naratif ‘hope’ dan keterangkuman masih relevan jika disampaikan dengan jujur dan bersungguh.
“Pengajaran dari Singapura adalah politik berdasarkan kecekapan dan penyampaian yang konsisten dan Australia ialah adaptasi kepada isu semasa dan suara masyarakat,” katanya.
Ahmad Zahid berkata, BN juga memerlukan transformasi organisasi dan komunikasi membabitkan jentera politik yang moden dan dinamik dengan menggunakan data, ‘microtargetting’ dan komunikasi dua hala.
Katanya, selain itu elemen politik intelektual dan bernilai juga penting kerana rakyat semakin celik dan mahukan politik yang berisi di mana pemimpin perlu jadi negarawan, bukan hanya ahli politik."
 https://www.buletintv3.my/politik/pemilihan-kepimpinan-baharu-pkr-bermula-pagi-ini/,Pemilihan kepimpinan baharu PKR bermula pagi ini,POLITIK,"23 May 2025, 07:57AM","JOHOR BAHRU: Kongres Nasional Parti Keadilan Rakyat (PKR) 2024/2025 pagi ini terarah kepada proses pemilihan kepimpinan baharu parti bagi sesi 2025-2028.
Proses bagi memilih kepimpinan Majlis Pimpinan Pusat (MPP), Majlis Pimpinan Angkatan Muda Keadilan (AMK) Pusat dan Majlis Pimpinan Wanita Pusat itu bermula jam 8 pagi dan berakhir 5 petang, membabitkan keseluruhan 32,030 pengundi secara fizikal dan dalam talian.
Ia akan dijalankan menerusi dua kaedah, iaitu secara pengundian fizikal oleh perwakilan Kongres Pusat, Kongres AMK Pusat dan Wanita Pusat, masing-masing di Berjaya Waterfront Hotel dan Pusat Konvensyen Danga Bay di sini.
Bagi Sabah dan Sarawak, pengundian fizikal akan dilaksanakan di Pusat Teknologi dan Komersial Antarabangsa (ITCC) di Penampang serta Pusat Konvensyen Penview di Kuching.
Sementara itu, perwakilan biasa dan perwakilan tambahan bagi Kongres Pusat, AMK Pusat dan Wanita Pusat akan mengundi secara dalam talian pada masa sama menerusi aplikasi ADIL.
Perdana Menteri yang juga Presiden PKR, Datuk Seri Anwar Ibrahim dijangka mengundi secara fizikal di Berjaya Waterfront Hotel, Stulang, kira-kira jam 12 tengah hari ini.
Pengerusi Jawatankuasa Pemilihan Pusat (JPP), Datuk Seri Dr Zaliha Mustafa, semalam memaklumkan keputusan pemilihan MPP PKR akan diketahui seawal-awalnya jam 9 malam ini.
Keputusan awal itu berkemungkinan diumumkan selepas selesai ucapan perasmian Anwar pada Kongres Nasional PKR 2025.
Pemilihan kali ini menyaksikan seramai 251 calon menawarkan diri bertanding dalam pemilihan, merangkumi 104 pencalonan bagi MPP, 85 calon bagi Majlis Pimpinan AMK dan 62 bagi Majlis Pimpinan Wanita.
Anwar tidak dicabar bagi jawatan Presiden, manakala jawatan Timbalan Presiden menyaksikan pertembungan satu lawan satu antara Nurul Izzah Anwar dan Menteri Ekonomi Datuk Seri Rafizi Ramli selaku penyandang.
Bagi jawatan Naib Presiden pula, 12 ahli telah mengemukakan pencalonan masing-masing, termasuk empat penyandang, iaitu Nik Nazmi Nik Ahmad (Menteri Sumber Asli dan Kelestarian Alam), Chang Lih Kang (Menteri Sains, Teknologi dan Inovasi), Datuk Seri Aminuddin Harun (Menteri Besar Negeri Sembilan) dan Menteri Besar Selangor Datuk Seri Amirudin Shari.
Sementara itu, Timbalan Ketua AMK Muhammad Kamil Abdul Munim yang juga Setiausaha Politik kepada Menteri Kewangan turut tidak dicabar bagi jawatan Ketua AMK, manakala jawatan Ketua Wanita PKR menyaksikan pertembungan satu lawan satu antara Fadhlina Sidek yang juga Menteri Pendidikan dengan Ahli Parlimen Ampang Rodziah Ismail.
Semalam, Pengerusi Jawatankuasa Pemilihan Parti (JPP) Datuk Seri Dr Zaliha Mustafa berkata keputusan pemilihan kepimpinan baharu dijangka diketahui paling awal malam ini atau 2.30 petang, esok.
Selain itu, Kongres AMK dan Wanita turut memulakan kongres masing-masing pagi ini dengan ucapan dasar Ketua AMK Adam Adli Abdul Halim dan Ketua Wanita Fadhlina Sidek, diikuti sesi perbahasan sebelum penggulungan oleh Setiausaha, Naib Ketua, Timbalan Ketua dan Ketua Sayap.
Pada 9.25 malam, Anwar dijadual merasmikan Kongres Nasional PKR 2024/2025 di Pusat Konvensyen Antarabangsa Persada di sini, dengan dihadiri barisan kepimpinan parti dan perwakilan.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/politik/pemilihan-pkr-pengundian-lancar-tiada-laporan-isu-teknikal/,"Pemilihan PKR: Pengundian lancar, tiada laporan isu teknikal",POLITIK,"23 May 2025, 12:19PM","JOHOR BAHRU: Proses pengundian fizikal dan dalam talian pada Kongres PKR yang berlangsung hari ini berjalan lancar tanpa sebarang isu teknikal dilaporkan setakat pagi ini.
Ketua Penerangan, Datuk Fahmi Fadzil, berkata tiada gangguan teknikal khususnya internet dikesan di dua lokasi pengundian fizikal iaitu di Pusat Konvensyen Danga Bay dan Berjaya Waterfront Hotel.
“Saya membuat pemantauan bukan hanya di lokasi Johor, tapi juga di beberapa lokasi lain seperti Kota Kinabalu dan Kuching.
“Setakat ini, tiada masalah besar. Kebanyakan perwakilan menggunakan data mudah alih, mungkin kerana capaian data internet peribadi tidak begitu kuat. Namun sokongan WiFi akan disediakan di lokasi,” katanya.
Beliau berkata demikian pada sidang media selepas meninjau Kongres Nasional Wanita PKR 2025, di sini, hari ini.
Fahmi yang juga Menteri Komunikasi berkata, belum ada angka rasmi jumlah perwakilan yang telah selesai mengundi dikeluarkan parti setakat ini.
Namun katanya, pemantauan berterusan sedang dilakukan.
“Saya jangka akan selesai mengikut waktu, cuma mungkin bagi sesetengah daripada perwakilan, mereka disarankan untuk mengundi mengikut pada waktu-waktu tertentu mengikut negeri untuk mengelakkan kesesakan.
“Saya akan mengundi pada jam 12 tengah hari nanti,” katanya.
Mengulas mengenai keputusan pemilihan Majlis Pimpinan Pusat (MPP), Ahli Parlimen Lembah Pantai itu berkata keputusan awal tidak rasmi dijangka diumumkan seawal jam 9 malam ini.
“Namun keputusan tak rasmi ini akan dimaklumkan secara terus kepada calon bertanding dahulu malam ini.
“Manakala pengumuman rasmi barisan kepimpinan baharu akan dibuat sekitar jam 2.30 petang esok oleh Jawatankuasa Pemilihan Parti (JPP),” katanya.
Pemilihan kali ini menyaksikan seramai 251 calon telah menawarkan diri bertanding dalam pemilihan PKR peringkat pusat bagi sesi 2025-2028.
Jumlah itu merangkumi 104 pencalonan bagi Majlis Pimpinan Pusat (MPP), 85 calon bagi Majlis Pimpinan Angkatan Muda Keadilan (AMK) dan 62 bagi Majlis Pimpinan Wanita.
Kongres Nasional PKR yang mula berlangsung semalam adalah himpunan terbesar dalam sejarah sejak parti itu ditubuhkan pada 1999.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/politik/saya-pilih-yang-terbaik-tiada-cai-anwar/,"“Saya pilih yang terbaik, tiada cai” – Anwar",POLITIK,"23 May 2025, 02:54PM","JOHOR BAHRU: Presiden PKR, Datuk Seri Anwar Ibrahim mengakui tidak mempunyai senarai pilihan atau ‘cai’ dalam Pemilihan majlis pimpinan pusat parti PKR yang bermula pagi tadi.
Sebaliknya, Perdana Menteri memaklumkan dia memilih kedua-dua kempen iaitu Hidupkan Idealisme Reformasi Dalam Ujian Kuasa (HIRUK) dan Dari Akar, Membina Aspirasi Inklusif (DAMAI).
“Saya sudah mengundi tadi, saya tiada bawa ‘cai’ sebab tu ambil masa panjang untuk (mengundi) kerana teliti satu persatu.
“Kita tengok yang terbaik, itu yang kita undi. Jadi kalau sesetengah ada ‘cai’ sana ada ‘cai sini, saya tidak,” katanya selepas mengundi memilih jawatankuasa kepimpinan pusat PKR bagi penggal 2025-2028, di Hotel Berjaya Waterfront, hari ini.
Ditanya tentang kehadiran Datuk Seri Rafizi Ramli pada Majlis Perasmian Kongres Nasional PKR malam ini, beliau yakin Menteri Ekonomi itu akan hadir.
“Dia tidak maklumkan kepada saya, tetapi sebagai Timbalan Presiden saya ‘assume’ dia akan datang, dia selalu datang (program parti).
“Mesyuarat Jemaah Menteri pun dia datang, dia jalankan kerja dengan baik seperti biasa, bentang dan ulas ‘paper’,” ujarnya.
Dalam pada itu beliau berkata, ucapan perasmiannya pada malam ini dijangka akan menyinggung beberapa pihak.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/jenayah/pengawal-keselamatan-maut-ditetak/,Pengawal keselamatan maut ditetak,JENAYAH,"26 May 2025, 03:54PM","KUALA LUMPUR: Dipercayai akibat salah faham, seorang pengawal keselamatan maut ditetak rakannya di Taman Intan Baiduri, di sini, malam tadi.
Ketua Polis Daerah Sentul, Asisten Komisioner Ahmad Sukarno Mohd Zahari berkata, pihaknya menerima laporan berhubung kejadian jam 9.23 malam.
“Difahamkan berlaku pertengkaran antara mangsa mereka sebelum suspek beredar dan kembali semula untuk menetak mangsa.
“Kita (polis) tiba di lokasi tiga minit kemudian mendapati mangsa berusia 44 tahun sudah meninggal dunia,” katanya.
Ahmad Sukarno berkata, mayat mangsa dihantar ke Hospital Kuala Lumpur bagi tujuan bedah siasat.
Katanya, siasatan awal mendapati, sebelum kejadian mangsa yang juga warga tempatan ke lokasi kejadian untuk bertemu sekumpulan lelaki di hadapan sebuah rumah ibadat.
Katanya, mangsa dan kumpulan lelaki berkenaan berkumpul sambil minum.
“Polis sedang mengesan suspek dipercayai terbabit dalam kejadian itu,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/jenayah/kes-tetak-di-puchong-3-lelaki-ditahan/,Kes tetak di Puchong: 3 lelaki ditahan,JENAYAH,"25 May 2025, 09:25PM","SUBANG JAYA: Tiga lelaki termasuk bekas suami seorang wanita ditahan polis, susulan kejadian seorang lelaki parah ditetak akibat cemburu di sebuah pangsapuri di Taman Puchong Intan, Puchong, di sini, pada awal pagi Khamis lalu.
Timbalan Ketua Polis Daerah Subang Jaya, Superintendan Mohd Fairus Jaafar berkata, suspek ditahan 3 petang tadi oleh sepasukan polis di Jalan USJ 9.
Menurutnya, ketiga-tiga suspek mempunyai rekod jenayah lampau dan mengaku terbabit dengan kes ini.
“Kesemua suspek ditahan dan permohonan reman akan dipohon di Mahkamah Shah Alam esok bagi siasatan lanjut,” katanya dalam kenyataan hari ini.
Terdahulu, Harian Metro melaporkan, polis menerima laporan berhubung kejadian itu daripada wanita tempatan memaklumkan teman lelakinya dipukul dan ditetak.
Mangsa berusia 47 tahun itu dipukul serta ditetak di kepala dan badan oleh bekas suami wanita terbabit bersama dua lelaki tempatan lain.
Kes disiasat mengikut Seksyen 326 Kanun Keseksaan.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/jenayah/anggota-tentera-ditahan-disyaki-curi-lembu/,"Anggota tentera ditahan, disyaki curi lembu",JENAYAH,"25 May 2025, 08:09PM","JASIN: Tindakan dua anggota tentera yang disyaki mahu mencuri lembu di Simpang Bekoh, di sini, tidak kesampaian apabila mereka dicekup polis.
Ketua Polis Daerah Jasin, Superintendan Mohamad Rusli Mat berkata, kegiatan kedua-dua suspek berusia 26 tahun itu terbongkar selepas disyaki menceroboh dan cuba mencuri lembu di sebuah kandang di kawasan itu awal pagi semalam.
Beliau berkata, dalam kejadian kira-kira jam 1 pagi, cubaan suspek yang menaiki Proton Persona gagal apabila disedari pemilik kandang lembu dan kambing terbabit selepas dihubungi oleh rakannya.
“Rakan pengadu memberitahu terlihat kenderaan berkenaan menceroboh masuk dalam kawasan kandang yang mempunyai 10 lembu serta 22 kambing.
“Terdapat dua lelaki iaitu seorang memasuki kandang lembu dan seorang menunggu dalam kereta,” katanya dalam satu kenyataan hari ini.
Beliau berkata, penduduk kampung cuba mengejar, namun kedua-dua suspek dapat melarikan diri.
“Suspek yang memandu kereta bagaimanapun terbabas melanggar penghadang sungai ketika melarikan diri dan meninggalkan kenderaan itu di tempat kejadian.
“Suspek akhirnya ditahan selepas hadir menyerah diri di Ibu Pejabat Polis Daerah Jasin dan mengaku kereta itu milik suspek pada jam 2.30 petang semalam.
“Hasil siasatan, kedua-duanya bekerja sebagai anggota tentera dan mengaku mencuri lembu di sekitar kawasan Simpang Bekoh sebelum ini,” katanya.
Mengulas lanjut, Mohamad Rusli berkata, suspek sudah direman sehari dan permohonan sambung reman akan dibuat di Mahkamah Majistret Jasin, esok bagi melengkapkan siasatan mengikut Seksyen 379 Kanun Keseksaan.
“Kedua-dua suspek juga sudah menjalani ujian saringan air kencing namun negatif dadah,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/jenayah/kes-simbah-asid-polis-ambil-sampel-asid-dari-tempat-kerja-2-suspek/,Kes simbah asid: Polis ambil sampel asid dari tempat kerja 2 suspek,JENAYAH,"25 May 2025, 04:30PM","KOTA BHARU: Polis sudah mengambil sampel asid dari sebuah kilang getah di Kuala Krai dan dihantar ke Jabatan Kimia untuk pemeriksaan lanjut.
Ketua Polis Kelantan, Datuk Mohd Yusoff Mamat berkata, sampel berkenaan bagi mengenal pasti sama ada ia sama dengan cecair asid yang digunakan terhadap mangsa dalam kejadian membabitkan pengusaha spa di Bachok, pada 17 Mei lalu.
“Setakat ini kita masih menunggu laporan daripada Jabatan Kimia dan ia mengambil sedikit masa.
“Sampel yang diambil dari kilang getah tempat dua suspek bekerja itu untuk pengesahan sama ada ia bahan sama digunakan ketika kejadian simbah asid.
“Siasatan lanjut berhubung kes berkenaan masih dijalankan,” katanya lapor Harian Metro.
Ditanya berhubung motif kejadian, Mohd Yusoff berkata setakat ini belum ada kesimpulan berhubung punca kejadian.
“Punca kejadian masih dalam siasatan dan kita dalam proses mengambil keterangan suspek. Pada masa sama kita masih mengesan seorang lagi suspek dipercayai rakan kepada dua suspek yang ditahan.
Pada 17 Mei lalu, seorang pengusaha spa disimbah cecair dipercayai asid oleh individu tidak dikenali dalam kejadian berhampiran sebuah kedai serbaneka di Beris Kubur Besar, Tawang.
Akibat serangan itu, mangsa melecur teruk pada bahu, belakang, lengan dan kaki dan kini menerima rawatan di Hospital Pakar Universiti Sains Malaysia (HPUSM).
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/jenayah/rugi-rm5-3-juta-diperdaya-pelaburan-palsu-primus-pacific-partners/,"Rugi RM5.3 juta, diperdaya pelaburan palsu ‘Primus Pacific Partners’",JENAYAH,"25 May 2025, 03:57PM","SHAH ALAM: Ahli perniagaan kerugian RM5.3 juta selepas diperdaya dengan tawaran pelaburan tidak wujud yang diiklankan melalui aplikasi laman sesawang.
Ketua Polis Selangor, Datuk Hussein Omar Khan berkata, mangsa lelaki berusia 67 tahun pada mulanya tertarik dengan iklan pelaburan ‘Primus Pacific Partners’ sebelum menekan pautan dan disambungkan ke aplikasi WhatsApp.
Beliau berkata, polis membuka satu kertas siasatan mengikut Seksyen 420 Kanun Keseksaan.
“Siasatan awal mendapati, modus operandi yang digunakan oleh suspek untuk memperdaya mangsa melalui iklan di aplikasi Google mengenai tawaran pelaburan ‘Primus Pacific Partners’.
“Siasatan mendapati, mangsa menekan link di iklan dan disambungkan ke aplikasi Whatsapp, kemudian berhubung melalui panggilan telefon dengan individu yang memperkenalkan diri sebagai Ms Ng sebagai tenaga pengajar dalam pelaburan itu.
“Mangsa diberi penerangan dan dimasukkan ke kumpulan WhatsApp dan selepas seminggu mengikuti pelaburan terbabit,suspek (Ms Ng) meminta mangsa mendaftar sebagai pelabur baru di satu platform ‘Primus Pacific Partners Biz’,” katanya dalam satu kenyataan hari ini.
Hussein berkata, pada peringkat awal mangsa mendapat pulangan berjumlah RM 24,308.48 yang membuatkan mangsa lebih yakin dan kemudian membuat 13 kali transaksi berjumlah RM5.3 juta ke tiga akaun bank berbeza.
“Sebaik transaksi dibuat, mangsa dijanjikan keuntungan mengikut harga pasaran.
“Apabila mangsa ingin membuat pengeluaran wang keuntungan pelaburan, suspek mengarahkan mangsa membayar pelbagai cukai untuk mendapatkan wang terbabit, mangsa berasa ditipu dan mengalami kerugiaan RM5.3 juta,” katanya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/jenayah/curi-sarung-meter-air-geng-bob-diberkas/,"Curi sarung meter air, Geng Bob diberkas",JENAYAH,"25 May 2025, 02:26PM","SUNGAI PETANI: ‘Geng Bob’ yang bergiat aktif mencuri sarung meter air milik Syarikat Air Darul Aman (SADA) sejak enam bulan lalu, ditangkap dalam satu serbuan baru-baru ini.
Ketua Polis Daerah Kuala Muda, Asisten Komisioner Hanyan Ramlan berkata pihaknya menahan dua suspek berusia lingkungan 30-an dalam operasi ‘Op Lusuh’ yang dilakukan sepanjang bulan ini.
Jelasnya, operasi itu dilakukan susulan peningkatan kes kecurian harta benda di kawasan pentadbiran Ibu Pejabat Polis Daerah (IPD) Kuala Muda dan melalui kerjasama daripada pihak SADA.
“Bertindak atas risikan, pada 12 Mei lalu, Bahagian Siasatan Jenayah IPD Kuala Muda berjaya menahan dua suspek itu dalam dua serbuan berasingan.
“Kita turut menahan seorang lelaki yang dipercayai pengusaha kedai barangan lusuh berusia 30-an yang disyaki membeli sarung meter air yang dicuri itu untuk membantu siasatan.
“Hasil serbuan itu, polis merampas 45 unit sarung meter air milik SADA, satu beg plastik hitam berisi wayar tembaga yang sudah dibakar anggaran berat 11.05 kilogram (kg) dan sebuah kereta berserta kunci milik suspek,” katanya pada sidang media di IPD Kuala Muda, hari ini.
Hanyan berkata, dua suspek yang ditahan itu turut dikesan positif dadah jenis methamphetamine dan semakan rekod lampau mendapati kesemua mereka turut mempunyai rekod lampau jenayah dan dadah.
“Modus operandi Geng Bob adalah mencuri meter air di kawasan perumahan atau kedai makan yang diletakkan di bahagian luar rumah atau premis berkenaan sekitar awal pagi.
Hanyan berkata, jumlah nilai rampasan sarung meter air itu dianggarkan bernilai hampir RM6,000 manakala kereta yang dirampas itu disita untuk siasatan lanjut.
Beliau berkata, satu unit sarung meter air itu bernilai RM120 tetapi suspek hanya memperoleh RM15 seunit daripada pengusaha kedai barangan lusuh.
“Kes disiasat mengikut Seksyen 379 Kanun Keseksaan,” ujarnya lagi.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/jenayah/polis-rampas-syabu-selepas-kejar-3-individu-dari-senawang-ke-kajang/,Polis rampas syabu selepas kejar 3 individu dari Senawang ke Kajang,JENAYAH,"25 May 2025, 12:17PM","SEREMBAN: Tiga suspek termasuk dua wanita melarikan diri sejauh kira-kira 50 kilometer (km) dari Senawang, di sini, sehingga ke Kajang, Selangor, awal pagi semalam, sebelum berjaya diberkas polis.
Dalam kejadian jam 1.20 pagi itu, suspek dikejar lapan kereta peronda polis sebelum terlanggar dua kereta orang awam di Taman Kajang Mewah, Kajang.
Ketua Polis Daerah Seremban, Asisten Komisioner Mohamad Hatta Che Din berkata, hasil pemeriksaan, polis menemui satu bungkusan dadah disyaki jenis syabu di dalam kenderaan dinaiki suspek.
“Ketika membuat tugas rondaan, pihak kami mendapati sebuah kenderaan pelbagai guna (MPV) jenis Honda HRV berwarna hitam yang mencurigakan di Jalan Seremban-Tampin, di sini.
“Suspek tidak memberikan kerjasama ketika diminta untuk pemeriksaan dan memecut untuk melarikan diri daripada pemeriksaan polis,” katanya ketika dihubungi, hari ini.
Beliau berkata, polis mengejar suspek dari Jalan Seremban-Tampin sehingga ke Taman Kajang Mewah sebelum kenderaan dinaiki suspek terbabas dan melanggar dua kereta di kawasan perumahan.
“Hasil pemeriksaan mendapati pemandu ialah seorang lelaki bersama dua penumpang wanita masing-masing berusia antara 28 hingga 30 tahun.
“Turut ditemui satu bungkusan yang mengandungi dadah disyaki jenis syabu,” katanya.
Menurutnya, hasil semakan mendapati suspek mempunyai 23 rekod jenayah membabitkan pelbagai jenis kesalahan.
“Semua suspek dibawa pulang ke Ibu Pejabat Daerah (IPD) Seremban dan dibenarkan reman selama empat hari untuk tindakan lanjut.
“Kes disiasat mengikut Seksyen 186 Kanun Keseksaan dan Seksyen 12(3) Akta Dadah Berbahaya 1952,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/man-united-terbang-ke-malaysia-bagi-jelajah-pra-musim/,Man United terbang ke Malaysia bagi jelajah pra-musim,SUKAN,"26 May 2025, 10:04AM","MANCHESTER: Sebaik menamatkan saingan Liga Perdana Inggeris di tangga ke-15 selepas menewaskan Aston Villa 2-0 di Old Trafford, Manchester United bergegas terbang ke Malaysia bagi jelajah pra-musim.
Skuad kendalian Ruben Amorim menaiki pesawat hanya beberapa jam selepas perlawanan yang menyaksikan jaringan Amad Diallo dan Christian Eriksen menyelamatkan mereka daripada penamat musim paling buruk di Liga Perdana Inggeris.
Difahamkan United dibayar sekitar 8 juta pound (RM45.74 juta) untuk jelajah berkenaan, yang menampilkan perlawanan di Kuala Lumpur dan Hong Kong.
Bayaran itu mungkin terlalu kecil bagi mengimbangi kerugian hampir 85 juta pound (RM486.06 juta) susulan gagal ke Liga Juara-Juara Eropah musim depan selepas tewas kepada Tottenham pada final Liga Europa.
United akan memulakan jelajah pra-musim bertemu ASEAN All Stars di Stadium Nasional Bukit Jalil pada Rabu ini.
Dua hari kemudian, mereka akan menentang Hong Kong di Stadium Hong Kong.
“Kali terakhir kelab ke Kuala Lumpur pada tahun 2009, dan Hong Kong pada tahun 2013, tetapi ikatan antara United dan jutaan peminat setia di Asia sentiasa kukuh,” kata United.
Skuad Manchester United ke Kuala Lumpur:
Penjaga gol: Andre Onana, Altay Bayindir, Tom Heaton
Pertahanan: Harry Amass, Dan Armer, Diogo Dalot, Matthijs de Ligt, Patrick Dorgu, Jonny Evans, Tyler Fredricson, Ayden Heaven, Jaydan Kamason, Godwill Kukonki, Harry Maguire, Reece Munro, Luke Shaw
Tengah: Casemiro, Toby Collyer, Bruno Fernandes, Tyler Fletcher, Sekou Kone, Kobbie Mainoo, Jack Moorhouse, Mason Mount, Jim Thwaites, Manuel Ugarte
Penyerang: Alejandro Garnacho, Amad Diallo, Rasmus Hojlund, Shea Lacey, Chido Obi, Joshua Zirkzee.- AGENSI
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/epl-city-chelsea-newcastle-layak-ke-liga-juara-juara/,"EPL: City, Chelsea, Newcastle layak ke Liga Juara-Juara",SUKAN,"26 May 2025, 08:39AM","MANCHESTER: Manchester City, Chelsea dan Newcastle mengesahkan tempat ke Liga Juara-Juara musim depan pada hari terakhir musim penuh dramatik malam tadi.
Kejayaan menyamakan rekod 20 kejuaraan Inggeris oleh Liverpool dan tiga kelab turun divisyen – Ipswich, Leicester dan Southampton – sudah lama diketahui, meninggalkan fokus terhadap perebutan tiket ke Eropah.
Liverpool dan Arsenal sudah mengesahkan tempat ke Liga Juara-Juara dengan berakhir di dua tangga teratas, manakala Tottenham menyertai mereka selepas menjuarai Liga Europa, Rabu lalu.
City memastikan musim mengecewakan mereka tidak berakhir dengan malapetaka apabila melayakkan diri ke pertandingan utama Eropah bagi musim ke-15 berturut-turut dengan menundukkan Fulham 2-0 untuk berakhir di tangga ketiga.
Jaringan akrobatik Ilkay Gundogan dari jarak dekat meletakkan anak buah Pep Guardiola di depan sebelum Erling Haaland memastikan mata buat pelawat menerusi sepakan penalti.
Chelsea menamatkan impian Nottingham Forest bagi penampilan pertama dalam Liga Juara-Juara sejak mereka muncul juara Eropah pada 1980.
Levi Colwill menampan masuk hantaran silang Pedro Neto bagi gol tunggal The Blues ketika menang 1-0 di City Ground bagi memastikan tangga keempat buat Chelsea.
Newcastle pula berjaya menempatkan diri dalam kelompok lima teratas sekalipun kecundang 1-0 di laman sendiri kepada Everton.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/epl-liverpool-julang-trofi-juara-di-anfield/,EPL: Liverpool julang trofi juara di Anfield,SUKAN,"26 May 2025, 07:29AM","LIVERPOOL: Liverpool melengkapkan musim memenangi kejuaraan Liga Perdana Inggeris (EPL) dengan keputusan seri 1-1 menentang Crystal Palace di Anfield malam tadi.
Dengan kejuaraan liga dipastikan ketika berbaki empat perlawanan, aksi malam tadi dimainkan dalam suasana gembira dan penyokong Palace – yang turut bergembira selepas kejayaan pada final Piala FA hujung minggu lalu – menyertai mereka dengan laungan dan nyanyian “juara.”
Ismail Sarr terdahulu merembat masuk pada minit kesembilan selepas dia mendapat ruang susulan hantaran Tyrick Mitchell, yang merampas bola hantaran jauh Conor Bradley.
Trent Alexander-Arnold, yang diejek sesetengah peminat selepas mengumumkan dia akan meninggalkan pasukan itu, dibawa masuk selepas rehat bagi penampilan ke-354 dan terakhir buat Liverpool.
Produk akademi Liverpool itu, yang dilapor akan berpindah ke Real Madrid, hampir mencetus umpanan gol buat Darwin Nunez dengan satu hantaran memukau namun penjaga gol Palace, Dean Henderson sudah bersedia.
Ryan Gravenberch menerima kad merah langsung dengan hanya berbaki 20 minit, bermakna dia akan terlepas perlawanan pertama musim depan.
Liverpool menyamakan kedudukan pada minit ke-84 menerusi penyudah ala karate Mohamed Salah dari dalam kotak penalti, merakam gol ke-29 dalam liga buatnya musim ini sekali gus menyamai rekod Andy Cole dan Alan Shearer bagi 47 pembabitan gol dalam musim EPL.
Salah menerima anugerah Kasut Emas dan Perancang Utama Musim daripada penjaring gol terbanyak The Reds sepanjang zaman Ian Rush, salah seorang bekas bintang Liverpool yang hadir, sebelum kapten Virgil van Dijk menjulang trofi EPL buat kali kedua. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/keputusan-liga-perdana-inggeris-28/,Keputusan Liga Perdana Inggeris,SUKAN,"26 May 2025, 07:17AM","LONDON: Berikut keputusan perlawanan terakhir Liga Perdana Inggeris.
Liverpool 1 (Salah 84) Crystal Palace (Sarr 9)
Southampton 1 (Stewart 56) Arsenal 2 (Tierney 43, Odegaard 89)
Fulham 0 Manchester City 2 (Gundogan 21, Haaland 72)
Nottingham Forest 0 Chelsea 1 (Colwill 50)
Newcastle 0 Everton 1 (Alcaraz 65)
Manchester United 2 (Diallo 76, Eriksen 87) Aston Villa 0
Tottenham Hotspur 1 (Solanke 17) Brighton 4 (Hinshelwood 51, 64, O’Riley 88, Gomez 90+3)
Bournemouth 2 (Semenyo 74, 88) Leicester 0
Wolves 1 (Munetsi 75) Brentford 1 (Mbeumo 20)
Ipswich 1 (Broadhead 52) West Ham 3 (Ward-Prowse 43, Bowen 55, Kudus 87)
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/kda-fc-tamatkan-kontrak-duta-ceo-batu/,KDA FC tamatkan kontrak duta CEO Batu,SUKAN,"25 May 2025, 10:40PM","KUALA LUMPUR: Kedah Darul Aman FC (KDA FC) mengambil tindakan tegas menamatkan kontrak salah seorang Duta Rasmi kelab, dikenali sebagai CEO Batu, berkuat kuasa serta-merta susulan kontroversi membabitkan individu itu yang kini disiasat polis.
Pengumuman itu dibuat menerusi satu kenyataan ringkas di laman Instagram rasmi kelab berkenaan hari ini, susulan isu yang tular di media sosial berkaitan dakwaan gangguan seksual terhadap kanak-kanak bawah umur.
“Pihak KDA FC telah mengambil maklum berkenaan isu membabitkan salah seorang Duta Rasmi KDA FC.
“KDA FC tidak berkompromi dan mengecam sekeras-kerasnya sebarang bentuk salah laku dari segi undang-undang. Oleh yang demikian, kontrak CEO Batu ditamatkan serta-merta,” kata kenyataan itu.
CEO Batu, berusia 22 tahun yang juga pempengaruh media sosial terkenal di TikTok, dilaporkan ditahan polis untuk membantu siasatan berkaitan kes menghantar gambar berunsur lucah kepada seorang remaja perempuan berusia 14 tahun menerusi aplikasi WhatsApp.
Tindakan tidak bermoral itu dikatakan dikesan oleh ibu mangsa sebelum ia ditularkan oleh seorang penyanyi dan pempengaruh media sosial, di laman Instagram hingga mencetuskan kemarahan netizen.
KDA FC menegaskan mereka komited dalam menjaga nama baik kelab dan tidak akan berkompromi terhadap sebarang bentuk salah laku yang boleh mencemarkan reputasi pasukan.
Setakat ini, kes masih dalam siasatan pihak berkuasa.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/xabi-alonso-pengendali-baru-los-blancos/,Xabi Alonso pengendali baru Los Blancos,SUKAN,"25 May 2025, 09:09PM","MADRID: Real Madrid melantik Xabi Alonso untuk menggantikan Carlo Ancelotti sebagai jurulatih hari ini, dengan warga Sepanyol itu akan mengambil alih bermula 1 Jun dan mengemudi pasukan pada Piala Dunia Kelab.
“Xabi Alonso akan menjadi jurulatih Real Madrid bagi tiga musim berikutnya dari 1 Jun 2025 hingga 30 Jun 2028,” menurut Real Madrid dalam satu kenyataan.
Dengan jurulatih veteran Itali, Carlo Ancelotti mengambil alih pasukan kebangsaan Brazil, Madrid membuat perjanjian dengan bekas pemain tengah mereka Alonso, yang dikaitkan dengan mereka selama berbulan-bulan.
Alonso, 43, meninggalkan kelab Jerman, Bayer Leverkusen pada hujung musim Bundesliga selepas berakhir sebagai naib juara.
“Alonso salah seorang legenda besar di Real Madrid dan bola sepak dunia,” menurut kenyataan Los Blancos itu.
“Beliau menyarung jersi Real Madrid dalam 236 perlawanan antara tahun 2009 dan 2014. Ketika tempoh itu beliau menang enam trofi.”
Alonso akan diperkenalkan secara rasmi petang esok.
Sebelum ini, Alonso tampil cemerlang mengemudi kejayaan berganda Leverkusen menjuarai liga dan Piala Jerman pada kempen 2023-2024, dengan pasukannya melakar catatan tanpa kalah dalam liga utama, sekali gus menjadikannya sasaran kelab ternama Eropah."
 https://www.buletintv3.my/sukan/xabi-alonso-pengendali-baru-los-blancos/,Xabi Alonso pengendali baru Los Blancos,SUKAN,"25 May 2025, 09:09PM","MADRID: Real Madrid melantik Xabi Alonso untuk menggantikan Carlo Ancelotti sebagai jurulatih hari ini, dengan warga Sepanyol itu akan mengambil alih bermula 1 Jun dan mengemudi pasukan pada Piala Dunia Kelab.
“Xabi Alonso akan menjadi jurulatih Real Madrid bagi tiga musim berikutnya dari 1 Jun 2025 hingga 30 Jun 2028,” menurut Real Madrid dalam satu kenyataan.
Dengan jurulatih veteran Itali, Carlo Ancelotti mengambil alih pasukan kebangsaan Brazil, Madrid membuat perjanjian dengan bekas pemain tengah mereka Alonso, yang dikaitkan dengan mereka selama berbulan-bulan.
Alonso, 43, meninggalkan kelab Jerman, Bayer Leverkusen pada hujung musim Bundesliga selepas berakhir sebagai naib juara.
“Alonso salah seorang legenda besar di Real Madrid dan bola sepak dunia,” menurut kenyataan Los Blancos itu.
“Beliau menyarung jersi Real Madrid dalam 236 perlawanan antara tahun 2009 dan 2014. Ketika tempoh itu beliau menang enam trofi.”
Alonso akan diperkenalkan secara rasmi petang esok.
Sebelum ini, Alonso tampil cemerlang mengemudi kejayaan berganda Leverkusen menjuarai liga dan Piala Jerman pada kempen 2023-2024, dengan pasukannya melakar catatan tanpa kalah dalam liga utama, sekali gus menjadikannya sasaran kelab ternama Eropah."
 https://www.buletintv3.my/sukan/wei-chong-kai-wun-cipta-kejutan-tundukkan-aaron-wooi-yik/,"Wei Chong-Kai Wun cipta kejutan, tundukkan Aaron-Wooi Yik",SUKAN,"25 May 2025, 06:14PM","KUALA LUMPUR: Beregu lelaki negara, Man Wei Chong-Tee Kai Wun mencipta kejutan apabila menundukkan beregu nombor tiga dunia, Aaron Chia-Soh Wooi Yik pada perlawanan final Masters Malaysia 2025 yang berlangsung di Axiata Arena, sebentar tadi.
Wei Chong-Kai Wun yang menduduki ranking kelapan dunia mempamerkan aksi bertenaga dan konsisten untuk mencatat kemenangan 21-12, 15-21, 21-16 dalam pertembungan sengit yang berlangsung selama 50 minit sekali gus menafikan impian Aaron-Wooi Yik untuk merekodkan gelaran kedua berturut-turut selepas menjuarai Terbuka Thailand minggu lalu.
Kejayaan ini menandakan gelaran kedua musim ini buat Wei Chong-Kai Wun selepas mereka turut menjuarai Masters Indonesia, Januari lalu.
Lebih manis, ia juga menjadi kejuaraan sulung di tanah air buat pasangan itu, selepas beberapa kali mencuba termasuk terkandas di suku akhir pada edisi 2024 dan muncul naib juara pada 2023.
Kemenangan ini turut menamatkan penantian lebih sedekad untuk menyaksikan beregu lelaki negara kembali merangkul kejuaraan Masters Malaysia – kali terakhir pada 2013 menerusi Goh V Shem-Lim Khim Wah yang menewaskan Koo Kien Keat-Tan Boon Heong di final Grand Prix Emas Malaysia, sebelum kejohanan itu dijenamakan semula kepada Masters Malaysia.
Pada aksi final sebentar tadi, Wei Chong-Kai Wun tampil garang dengan permainan agresif dan pantas untuk menguasai set pertama, mencatat kemenangan selesa 21-12 ke atas pemenang pingat gangsa Sukan Olimpik Paris 2024 dan Tokyo 2020 itu.
Tersentak dengan kekalahan awal, Aaron-Wooi Yik bangkit di set kedua, mendahului 11-8 dan terus mengawal permainan untuk menamatkan set dengan kemenangan 21-15, sekali gus mengheret perlawanan ke set penentuan.
Set ketiga berlangsung sengit apabila kedua-dua pasangan saling berbalas mata, namun selepas ‘interval’, Wei Chong-Kai Wun memanfaatkan kepenatan lawan untuk mengutip mata demi mata sebelum menamatkan perlawanan dengan kemenangan 21-16.
Menerusi kemenangan itu, Wei Chong-Kai Wun membawa pulang hadiah wang tunai AS$37,525 (RM158,768), manakala Aaron-Wooi Yik selaku naib juara menerima AS$18,050 (RM76,369).
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/sunderland-kejutkan-sheffield-kembali-ke-epl/,"Sunderland kejutkan Sheffield, kembali ke EPL",SUKAN,"25 May 2025, 10:14AM","LONDON: Sunderland melakar kebangkitan untuk menewaskan Sheffield United 2-1 pada final play-off Liga Kejuaraan untuk menempah kepulangan ke Liga Perdana Inggeris (EPL) musim depan.
Pemain gantian, Tom Watson meledak gol kemenangan dalam masa kecederaan aksi penentuan di Stadium Wembley itu.
Pemain remaja berkenaan melepaskan rembatan dari luar kotak penalti untuk kembali ke liga tertinggi Inggeris selepas lapan tahun menghilang, termasuk semusim berada di divisyen tiga.
Sunderland kini akan memperoleh pendapatan tambahan 220 juta pound (RM1.26 bilion) daripada hak penyiaran televisyen Liga Perdana Inggeris.
Bagi Sheffield, ia keputusan yang amat mengecewakan selepas mereka menguasai permainan ke atas lawan yang berada 14 mata di bawah mereka dalam kedudukan Liga Kejuaraan.
Watson, 19, memberikan sumbangan terakhir buat kelabnya sejak zaman kanak-kanak memandangkan pemain sayap itu akan berpindah ke Brighton & Hove Albion.
“Sukar untuk dipercayai, kami akan bertemu di Liga Perdana Inggeris musim depan. Saya memikirkannya sejak beberapa minggu dan cerita itu tertulis sebaik saya dimasukkan,” kata Watson.
Sunderland kendalian Regis Le Bris ketinggalan pada minit ke-25 menerusi jaringan Tyrese Campbell.
Eliezer Mayenda menyamakan kedudukan untuk Sunderland pada minit ke-76 sebelum Watson memastikan kemenangan dalam masa kecederaan.
Kemenangan Sunderland itu akan menyaksikan Jobe Bellingham, adik kepada bintang Real Madrid, Jude Bellingham, akan beraksi di Liga Perdana Inggeris musim depan – sesuatu yang belum pernah dilakukan abangnya. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/piala-perancis-persiapan-terbaik-final-ucl-enrique/,Piala Perancis persiapan terbaik final UCL – Enrique,SUKAN,"25 May 2025, 09:04AM","PARIS: Pemain-pemain Paris Saint-Germain (PSG) mungkin mensasarkan kejayaan lebih besar, tetapi sebagai pemanas badan mereka dengan mudah mempertahankan kejuaraan Piala Perancis.
Pengendali PSG, Luis Enrique berkata, kemenangan 3-0 ke atas Stade de Reims dalam aksi final di Stade de France adalah persiapan terbaik menjelang final Liga Juara-Juara Eropah bertemu Inter Milan.
“Ia perlawanan yang sangat bagus. Kami bersiap untuk final pada 31 Mei dengan cara terbaik. Final ini (Liga Juara-Juara) sangat penting. Kami mahu melakar sejarah.
“Kami sudah bersedia. Kami mahu mendapatkan trofi,” kata Enrique.
PSG meledak ketiga-tiga gol di babak pertama menentang Reims yang tidak banyak memberikan rintangan.
Bradley Barcola membuka jaringan pada minit ke-16 sebelum meledak satu lagi tiga minit kemudian, kedua-duanya hasil umpanan Desire Doue.
Dua minit sebelum rehat, Barcola pula membantu jaringan Achraf Hakimi dengan hantaran lintang sempurna.
Enrique kini sudah merangkul treble kejuaraan domestik dalam dua musim pertamanya di kelab, tempoh kegemilangan selepas tiada lagi pemain-pemain ternama dunia dalam pasukan mereka.
“Final Liga Juara-Juara akan menjadi saat yang istimewa buat semua. Tidak ada persiapan khas.
“Kami terpaksa menangani tekanan, tetapi kami akan bersedia menghadapinya dengan cara terbaik,” katanya. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/quartararo-terpantas-kelayakan-gp-britain/,Quartararo terpantas kelayakan GP Britain,SUKAN,"24 May 2025, 11:19PM","SILVERSTONE, England: Pelumba Yamaha, Fabio Quartararo menyambar petak utama bagi perlumbaan Grand Prix Britain di Litar Silverstone, hari ini.
Penunggang dari Perancis itu akan disertai pelumba Gresini Racing, Alex Marquez dan Francesco Bagnaia dari Ducati di barisan hadapan, manakala pendahulu kejuaraan dunia Marc Marquez terkeluar daripada barisan hadapan buat kali pertama musim ini dengan mengisi kedudukan keempat terpantas.
Dalam cuaca mendung, Quartararo memecut laju pada percubaan terakhirnya untuk memecah rekod litar, mencatat satu minit 57.233 saat untuk meningkatkan peluang Yamaha meraih kemenangan pertama musim ini.
“Kelihatan hampir tetapi ia (kemenangan) masih jauh. Dalam satu pusingan kami mula berasakan amat pantas.
“Saya berasa bagus, langkahan kami betul. Sudah tentu, sasaran berikutnya untuk semakin menghampiri dalam acara pecut dan semakin hampir dalam perlumbaan sebenar,” kata Quartararo yang turut bermula di petak utama Grand Prix Sepanyol dan Perancis sebelum ini.
Penunggang Yamaha mencetus rentak awal pada sesi kelayakan kedua apabila Quartararo, Alex Rins dan Jack Miller bersilih ganti mencatat masa terpantas.
Alex Marquez, yang muncul pelumba terpantas ketika sesi latihan tetapi mengalami kemalangan, sekali lagi mendahului tetapi abangnya Marc meluru di belakangnya untuk mengambil alih ketika Bagnaia muncul kedua terpantas.
Bagaimanapun, Quartararo sekali lagi bertindak cemerlang untuk muncul kedua terpantas sebelum melakukan pecutan saat akhir dengan rekod sepusingan terpantas di litar itu.
Marc melupakan pusingan terakhirnya apabila dia terbabas dari litar dan penunggang Sepanyol itu akan bermula di barisan kedua di samping pelumba Gresini, Fermin Aldeguer dan Miller. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/vamos-dx-lengkapkan-senarai-6-pasukan-ke-playoff/,"Vamos, DX lengkapkan senarai 6 pasukan ke ‘playoff’",SUKAN,"24 May 2025, 10:25PM","Oleh: Al Shaiful Nazib Talib
KUALA LUMPUR: Team Vamos dan DX Soul melengkapkan senarai enam pasukan mara ke saingan ‘playoff’ MPL Malaysia musim ke 15.
Ia selepas kemenangan yang diraih kedua-dua pasukan, menyaksikan bekas juara tiga kali, Todak antara yang gagal untuk meneruskan kemaraan.
Pertemuan Vamos menentang AERO Esports antara yang menjadi tumpuan peminat di Stadium Juara di Bukit Kiara.
AERO tanpa kelibat Muhd Praba Balakosa (Hazle) yang kembali ke Indonesia buat sementara waktu menyenaraikan Alang Indra Roshidi (RannQT) di bahagian ‘jungle’.
Aksi kemas Muhd Aqif Haiqal Azman (Zqeef) dan RannQT masing-masing dengan hero ‘Kalea’ dan ‘Baxia’ membuka ruang buat Clarense Jay G. Camilo (Kousei) yang menggunakan hero ‘Granger’ membuat gerakan pemusnah.
Dan selepas 18 minit, AERO gah meraih kemenangan pertama, meletakkan Vamos berada dalam keadaan sukar.
Perubahan strategi dilakukan Vamos pada ‘game kedua, membawa masuk Danish Tahqif Abdullah (Error 404) menggantikan Nazhan Mohd Nor (Chibi) di bahagian ‘jungle’.
Dan nyata pertaruhan Vamos berbaloi apabila Error 404 yang menggunakan hero ‘Suyou’ berjaya membantu rakan sepasukan terutamanya Kenneth Sablande Barro (Netspresko) yang cukup cemerlang menggunakan hero ‘Harith’.
Vamos berjaya mengunci kemenangan pada perlawanan kedua selepas bertarung selama 19 minit untuk mengheret aksi ke ‘game’ penentuan.
Gandingan Error 404 dan Netspresko, masing-masing dengan hero ‘Suyou’ dan ‘Granger’ terus memukau dan Vamos ceria merakam kemenangan 2-1 selepas menamatkan aksi perlawanan ketiga dalam tempoh 11 minit sahaja.
Kejayaan itu sudah cukup untuk Vamos mengesahkan tempat ke peringkat ‘playoff’ selepas mengumpul 14 mata keseluruhan di tangga kelima.
Pada perlawanan lebih awal, pasukan DX Soul turut merakam kemenangan 2-1, mengatasi pasukan JP Niners untuk mengesahkan tiket terakhir ‘playoff’ menjadi milik mereka.
Menang ‘game’ pertama selepas bertarung selama 22 minit, kelebihan yang diraih DX kembali disamakan Niners yang berjaya memenangi perlawanan kedua dalam aksi yang berlanjutan sehingga 28 minit.
‘Game’ penentuan, aksi lebih kemas disajikan DX dengan perlawanan berjaya ditamatkan dalam masa 14 minit, menyaksikan DX ceria merakam kemenangan 2-1, sekaligus turut melengkapkan senarai enam pasukan beraksi di ‘playoff’ nanti.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/gopinath-naidu-meninggal-dunia/,Gopinath Naidu meninggal dunia,SUKAN,"24 May 2025, 08:51PM","KUALA LUMPUR: Bekas pemain bola sepak kebangsaan, T Gopinath Naidu dilaporkan meninggal dunia pada usia 51 tahun, hari ini kerana serangan jantung.
Berita sedih itu dikongsikan Persatuan Bolasepak Malaysia (FAM) yang turut menzahirkan ucapan takziah kepada keluarga mendiang.
“FAM mengucapkan salam takziah kepada keluarga mendiang T Gopinath Naidu atas pemergian bekas pemain kebangsaan, pagi tadi.
“Beliau adalah bekas pemain kebangsaan era 90-an selain pernah beraksi bersama pasukan Kuala Lumpur (1992-1994) dan Perak (1996),” menurut FAM.
Selain bersama Kuala Lumpur dan Perak, Gopinath juga mewakili negara pada kelayakan Sukan Olimpik 1996.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/aero-esports-kunci-slot-ke-playoff-tutup-peluang-monster-vicious-ke-upper-bracket/,"AERO Esports kunci slot ke ‘playoff’, tutup peluang Monster Vicious ke ‘Upper Bracket’",SUKAN,"23 May 2025, 06:50PM","Oleh: Al Shaiful Nazib Talib
KUALA LUMPUR: Pasukan AERO Esports berjaya mendapatkan slot keempat untuk beraksi di peringkat ‘playoff’ MPL Malaysia musim ke 15.
Ia selepas kemenangan 2-1 yang dilakar AERO ke atas Monster Vicious (MV) pada hari pertama minggu terakhir ‘Regular Season’ minggu ini dan kejayaan AERO itu juga turut menyaksikan harapan MV untuk mencabar HomeBois bagi slot ‘Upper Bracket’ juga turut berakhir.
Pada perlawanan itu, Adam Alhakim Mohd Ali (Kyym), Muhd Aqif Haiqal Azman (Zqeef), Ahmad Rezza Meah Rashid Meah (Rezza), Clarense Jay G. Camilo (Kousei) dan Muhd Praba Balakosa (Hazle) yang membarisi pasukan AERO terpaksa menahan asakan awal MV.
Aksi cemerlang Abdul Azim Abdul Rashid (NovaXcobar) dengan hero ‘Badang’ memberi kelebihan kepada MV dengan muhd Danish Fitri Razman (Unii) menjadi pemusnah menerusi kawalan hero ‘Ling” sebelum kemenangan memihak mereka dalam aksi yang berlangsung selama 15 minit itu.
Bersambung ‘game’ kedua, kebangkitan mula disajikan AERO, kali ini aksi lebih kemas berjaya ditampilkan terutamanya menerusi Kyym yang mengawal hero ‘Zhuxin’.
Dan ia membuka banyak ruang buat Hazle yang menggunakan hero ‘Ling’ melakukan gerakan pemusnah, memastikan kemenangan memihak AERO untuk mengheret perlawanan ke ‘game’ penentuan.
Kemenangan ini juga turut mengesahkan tempat AERO di pusingan ‘playoff’, menjadi pasukan keempat mendapatkan tempat di peringkat penentuan kejuaraan itu.
Perlawanan ketiga, AERO memilih barisan hero yang hampir sama, cuma pemilihan hero ‘Valentina’ oleh Rezza, lebih sensasi, beraksi di bahagian ‘EXP Lane’ berjaya mengejutkan pihak lawan.
Dan kali ini, gandingan Kousei dan Hazle, masing-masing dengan hero ‘Granger’ dan ‘Ling’ jelas sukar dikekang, dan AERO menamatkan perlawanan dalam tempoh 14 minit, mengesahkan keputusan 2-1 memihak mereka.
Ia secara tidak langsung turut menutup peluang MV untuk cuba mendapatkan tiket ‘Upper Bracket’ dengan posisi itu kini sah menjadi milik Selangor Red Giants (SRG.OG) dan HomeBois.
AERO akan menutup aksi ‘Regular Season’ musim ini esok berdepan dengan Team Vamos, manakala MV akan turun menentang Homebois.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/wei-chong-kai-wun-lakar-kejutan-ke-atas-izzuddin-sze-fei/,Wei Chong/ Kai Wun lakar kejutan ke atas Izzuddin/ Sze Fei,SUKAN,"23 May 2025, 06:58PM","Oleh: Saiyed Ismail Saiyed Hussin
BUKIT JALIL: Rekod bersih Nur Izzuddin Mohd Rumsani/ Goh Sze Fei yang dipegang ke atas Man Wei Chong/ Tee Kai Wun akhirnya lebur di fasa suku akhir Masters Malaysia.
Beregu nombor dua itu menang dua kali menerusi catatan straight-set mengatasi gandingan kebangsaan sebelum ini namun terpaksa akur dengan kekalahan 21-19, 7-21 dan 16-21 sekaligus menyekat langkahan mereka ke separuh akhir.
Kemenangan Wei Chong/ Kai Wun dalam tempoh 45 minit di Arena Axiata menambah keyakinan mereka untuk berhadapan sama ada Takuro Hoki/ Yugo Kobayashi dari Jepun atau wakil China Liang Wei Keng/ Wang Chang di fasa empat terbaik esok.
Ia juga menjadikan penampilan ketiga beregu nombor lapan dunia itu di separuh akhir musim ini menyamai pencapaian di Terbuka Malaysia dan semasa bergelar juara Masters Indonesia.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/aaron-wooi-yik-dan-pearly-thinaah-lengkapkan-tiga-wakil-negara-di-separuh-akhir/,Aaron/ Wooi Yik dan Pearly/ Thinaah lengkapkan tiga wakil negara di separuh akhir,SUKAN,"23 May 2025, 08:19PM","Oleh: Saiyed Ismail Saiyed Hussin
BUKIT JALIL: Dua juara Terbuka Thailand minggu lepas, Aaron Chia/ Soh Wooi Yik bersama Pearly Tan/ M. Thinaah meneruskan momentum baik di Masters Malaysia dengan melepasi lawan masing-masing di suku akhir hari ini.
Turut bergelar Juara Asia di China bulan lalu, Aaron/ Wooi Yik yang berdepan Rasmus Kjær/ Frederik Søgaard dengan berbekal masing-masing mempunyai satu kemenangan sebelum ini mencatat keputusan 21-10 terlebih dahulu.
Lawan Denmark kemudiannya memberikan tentangan berbeza selepas itu, namun fasa getir di penghujung permainan berjaya dilepasi Aaron/ Wooi Yik dengan 21-19 sekaligus mara ke separuh akhir ketiga berturut-turut.
Pearly/ Thinaah melepasi halangan suku akhir di Arena Axiata petang tadi dengan mengatasi Febriana Dwipuji Kusuma/ Amallia Cahaya Pratiwi.
Menang tiga pertemuan terakhir ke atas gandingan Indonesia tersebut sejak 2022, beregu wanita kebangsaan itu mengambil masa selama 34 minit untuk merakam keputusan 21-14, 21-14, sekaligus menempah aksi separuh akhir keempat tahun ini.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/bam-hantar-aduan-kepada-bwf-berhubung-keputusan-kontroversi-pengadil/,BAM hantar aduan kepada BWF berhubung keputusan kontroversi pengadil,SUKAN,"24 May 2025, 04:03PM","Oleh: Syakirah Zulkifly
KUALA LUMPUR: Persatuan Badminton Malaysia (BAM) telah mengemukakan aduan secara rasmi kepada Persekutuan Badminton Dunia (BWF) berhubung beberapa keputusan kontroversi pengadil ketika perlawanan beregu lelaki negara, Aaron Tai-Kang Khai Xing menentang pasangan Denmark, Rasmus Kjaer-Frederik Sogaard di Masters Malaysia, Khamis lalu.
Setiausaha Agung BAM, Datuk Kenny Goh berkata, walaupun BAM menghormati peranan pegawai teknikal, adalah penting bagi BWF menjalankan semakan menyeluruh terhadap piawaian pengadilan.
“Keadilan dan integriti mesti dikekalkan dalam setiap perlawanan. Keputusan yang dibuat oleh pengadil, pada pandangan kami, jelas salah dan menafikan peluang pemain kami menikmati perlawanan yang adil.
“Pengadilan seperti ini bukan sahaja mempengaruhi keputusan perlawanan, malah turut merosakkan kredibiliti sukan badminton,” katanya menerusi kenyataan, hari ini.
Pada masa sama, Kenny memaklumkan aduan rasmi telah dihantar kepada BWF bersama bukti video dan dokumentasi perlawanan secara terperinci untuk semakan segera.
“BAM kekal komited menegakkan nilai-nilai kesukanan dan profesionalisme. Kami menyeru BWF agar mengambil tindakan segera serta telus untuk menangani perkara ini, sekali gus mengelakkan insiden serupa berulang dalam kejohanan akan datang,” ujarnya.
Khamis lalu, Aaron-Khai Xing kandas di pusingan kedua selepas tewas 10-21, 26-24, 16-21 dalam pertarungan selama 67 minit di Axiata Arena.
Perlawanan itu berlangsung tegang terutamanya pada set penentuan apabila pengadil dari Switzerland, Peter Meszaros menghadiahkan mata ke-15 kepada pihak lawan selepas mendakwa bulu tangkis yang dipukul Kjaer terkena telinga Aaron.
Keputusan itu bukan sahaja mendapat bantahan daripada Aaron dan Khai Xing, tetapi turut melibatkan ketua jurulatih beregu lelaki negara, Herry Iman Pierngadi dan jurulatih, Muhammad Miftakh yang masuk ke gelanggang bagi mendapatkan penjelasan daripada pengadil.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/tunku-mahkota-ismail-sambut-baik-keputusan-mfl/,Tunku Mahkota Ismail sambut baik keputusan MFL,SUKAN,"24 May 2025, 04:11PM","KUALA LUMPUR: Pemangku Sultan Johor, Tunku Mahkota Ismail menyambut baik beberapa perubahan yang dilakukan Liga Bolasepak Malaysia (MFL) bagi musim 2025-2026.
Menerusi catatan di laman X, Tunku Mahkota Ismail yang juga pemilik Kelab Bolasepak Johor Darul Ta’zim (JDT) menyifatkan perubahan itu meningkatkan tahap Liga Malaysia.
“Level up,” tulis baginda pada laman berkenaan mengenai keputusan yang dibuat MFL termasuk pelaksanaan sepenuhnya Financial Fair Play (FFP) dalam Liga M musim depan dan penambahan kuota pemain import.
Semalam, MFL mengumumkan beberapa perubahan musim depan termasuk mengesahkan FFP yang diperkenalkan musim lalu akan dilaksanakan sepenuhnya musim 2025-2026 dengan menetapkan mekanisme gaji siling sebanyak 80 peratus kepada setiap kelab.
Ia menyaksikan kelab tidak dibenarkan membelanjakan lebih daripada 80 peratus daripada jumlah bajet tahunan mereka untuk pembayaran gaji.
Paling mencuri tumpuan adalah mengenai pertambahan kuota import yang mana semua pasukan dibenarkan mendaftarkan hingga 15 pemain asing bagi musim 2025-2026.
Tujuh pemain import dibenarkan beraksi di atas padang dalam satu masa menerusi komposisi empat kuota terbuka, satu Asia dan dua ASEAN, manakala dua lagi import boleh diletakkan di bangku simpanan.
Jumlah itu berbeza dengan sebelum ini yang mana 12 pemain asing dibenarkan didaftarkan oleh kelab Liga Juara Asia Elit (ACLE) dan ACL2, manakala kelab lain dibenarkan mendaftar sembilan import dengan enam pemain di atas padang dan seorang simpanan menerusi komposisi empat terbuka, satu Asia serta satu ASEAN.
Selain itu, badan pengelola Liga M itu mengumumkan kelab yang berpangkalan di Brunei, DPMM FC akan bertanding dalam musim baharu Liga Super 2025-2026.
MFL turut mengumumkan kalendar Liga M kini selari dengan liga luar negara yang mana tirai saingannya akan bermula pada awal Ogos depan dengan perlawanan Sumbangsih yang juga perlawanan pertama Liga Super membabitkan juara liga, JDT dan naib juara liga, Selangor FC.
Tarikh perpindahan pemain pertama Liga M 2025-2026 pada 9 Jun hingga 31 Ogos ini, manakala jendela perpindahan kedua pada 5 Januari 2026 sehingga 1 Februari 2026.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/pm-suntik-semangat-harimau-malaya/,PM suntik semangat Harimau Malaya,SUKAN,"24 May 2025, 05:32PM","KUALA LUMPUR: Harimau Malaya meraih suntikan semangat menjelang aksi kedua Kumpulan F, Pusingan Kelayakan Akhir Piala Asia 2027 menentang Vietnam, bulan depan apabila Perdana Menteri, Datuk Seri Anwar Ibrahim berkesempatan meluangkan masa di hotel penginapan pasukan di Johor Bahru, hari ini.

Pada kunjungan hormat itu, Anwar menyampaikan amanat kepada skuad kebangsaan kendalian Peter Cklamovski dan mengucapkan selamat maju jaya.

Turut hadir, Menteri Besar Johor, Datuk Onn Hafiz Ghazi; Menteri Komunikasi, Datuk Fahmi Fadzil; Timbalan Menteri Belia dan Sukan, Adam Adli Abdul Halim; Timbalan Presiden Persatuan Bolasepak Malaysia (FAM), Datuk Mohd Yusoff Mahadi dan Setiausaha Agung FAM, Datuk Noor Azman Rahman.

Harimau Malaya dijadual menentang Vietnam di Stadium Nasional Bukit Jalil pada 10 Jun depan.

Sebelum itu, skuad kebangsaan akan menghadapi perlawanan antarabangsa Tier 1 menentang pasukan ranking 72 dunia, Cape Verde di Stadium Bola Sepak Kuala Lumpur, Cheras pada 29 Mei ini.

Kedua-dua pasukan akan bertemu sekali lagi dalam perlawanan latihan yang akan diadakan secara tertutup tanpa penonton di Stadium Nasional, Bukit Jalil pada 3 Jun.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/wei-chong-kai-wun-mara-ke-final-masters-malaysia/,Wei Chong-Kai Wun mara ke final Masters Malaysia,SUKAN,"24 May 2025, 05:43PM","KUALA LUMPUR: Beregu lelaki negara, Man Wei Chong-Tee Kai Wun mengesahkan tempat ke final Masters Malaysia 2025 sekali gus mengulangi pencapaian diraih mereka, dua tahun lalu.
Pada aksi separuh akhir, Wei Chong-Kai Wun yang turun selaku pilihan kelima kejohanan tidak berdepan masalah menewaskan pasangan dari Jepun, Takuro Hoki-Yugo Kobayashi 21-12, 21-14 dalam tempoh 31 minit.
Malah kemenangan itu menyaksikan mereka menamatkan badi kekalahan selepas tewas dalam dua pertemuan sebelum ini di pusingan kedua Kejohanan Badminton Asia (BAC) 2023 dan Seluruh England 2022.
Kemenangan itu turut mencerahkan peluang mereka untuk meraih gelaran kedua musim ini selepas menjuarai Masters Indonesia 2025 pada Januari lalu.
Di Jakarta Januari lalu, mereka mengejutkan beregu pilihan tuan rumah, Fajar Alfian-Muhammad Rian Ardianto dengan kemenangan straight set 21-11, 21-19 di pentas final.
Pada aksi final esok, Wei Chong-Kai Wun akan bertemu sama ada gandingan negara, Aaron Chia-Soh Wooi Yik atau wakil Denmark, Kim Astrup-Anders Skaarup Rasmussen yang akan berentap dalam satu lagi saingan separuh akhir.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/pearly-thinaah-kandas-di-separuh-akhir-masters-malaysia/,Pearly-Thinaah kandas di separuh akhir Masters Malaysia,SUKAN,"24 May 2025, 06:58PM","KUALA LUMPUR: Impian beregu wanita negara, Pearly Tan-M Thinaah untuk melakar gelaran kedua berturut-turut tidak kesampaian apabila tewas pada aksi separuh akhir Masters Malaysia 2025 di Axiata Arena, sebentar tadi.
Gandingan yang memenangi Terbuka Thailand minggu lalu itu gagal menyaingi kehebatan pasangan China, Jia Yi Fan-Zhang Shu Xian yang tampil lebih kemas dan bertenaga untuk mencatat kemenangan 21-16, 15-21, 21-14 dalam tempoh satu jam 15 minit.
Kemenangan itu juga menyaksikan pasangan ke-15 dunia dari China berkenaan kini mendahului 2-1 dalam tiga pertemuan antara mereka.
Kali terakhir mereka bertemu ialah di suku akhir Masters Orleans, Mac lalu yang menyaksikan Yi Fan-Shu Xian mencatat kemenangan, manakala Pearly-Thinaah memenangi pertemuan pertama di Terbuka India, Januari lalu.
Untuk rekod, Pearly-Thinaah pernah mara ke final Masters Malaysia pada 2023, namun tewas di tangan pasangan Korea Selatan, Baek Ha Na-Lee So Hee 20-22, 21-8, 17-21.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/masters-malaysia-gelaran-beregu-lelaki-dalam-genggaman-negara/,Masters Malaysia: Gelaran beregu lelaki dalam genggaman negara,SUKAN,"24 May 2025, 08:44PM","KUALA LUMPUR: Gelaran juara acara beregu lelaki Masters Malaysia 2025 sudah pasti menjadi milik Malaysia apabila dua gandingan negara, Aaron Chia-Soh Wooi Yik dan Man Wei Chong-Tee Kai Wun akan berentap sesama sendiri di pentas final, esok.
Situasi itu dijangka membakar semangat penyokong tuan rumah yang bakal memenuhi Axiata Arena bagi menyaksikan pertembungan sulung ‘all-Malaysian final’ di kejohanan berprestij berkenaan.
Kali terakhir wakil negara menjuarai acara beregu lelaki di kejohanan ini adalah pada 2013 menerusi Goh V Shem-Lim Khim Wah, manakala edisi terakhir menyaksikan Malaysia berada di pentas final adalah pada 2023 menerusi Wei Chong-Kai Wun yang ketika itu tewas kepada pasangan Korea Selatan, Kang Min Hyuk-Seo Seung Jae 15-21, 24-22, 19-21.
Aaron-Wooi Yik yang juga beregu nombor tiga dunia memastikan kemaraan ke final pertama mereka dalam kejohanan berstatus Super 500 itu selepas menewaskan beregu nombor satu dunia dari Denmark, Kim Astrup-Anders Skaarup Rasmussen 21-19, 17-21, 21-15 pada aksi separuh akhir hari ini.
Sementara itu, Wei Chong-Kai Wun terlebih dahulu mara ke final selepas menundukkan pasangan Jepun, Takuro Hoki-Yugo Kobayashi 21-12, 21-14 dalam tempoh 31 minit.
Pertemuan antara dua gandingan negara itu dijangka sengit, memandangkan rekod pertemuan terdahulu menyaksikan kedua-dua pasangan terikat 2-2 dalam empat perlawanan.
Kali terakhir mereka bertemu adalah di separuh akhir Masters Indonesia 2025, Januari lalu, yang menyaksikan Wei Chong-Kai Wun mencatat kemenangan straight set 21-18, 21-15.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/united-didenda-rm57-juta/,United didenda RM57 juta,SUKAN,"24 May 2025, 07:27PM","LONDON: Kegagalan Manchester United menjuarai Liga Europa bermakna mereka perlu membayar penyedia jersi Adidas sebanyak £10 juta (RM57 juta).
Red Devils tumpas 0-1 pada final di tangan Tottenham Rabu lalu dan ia bermakna mereka tidak akan beraksi dalam kancah Liga Juara-Juara bagi tahun kedua berturut-turut – sekali gus melanggar perjanjian mereka.
Perjanjian United dengan pengeluar barangan sukan dari Jerman itu menyatakan mereka tidak boleh gagal beraksi dalam pertandingan utama kelab Eropah bagi dua tahun berturut-turut, tetapi kemerosotan prestasi dalam Liga Perdana Inggeris dan kekalahan pada final Liga Europa bermakna mereka tidak boleh bersaing dalam Liga Juara-Juara sekali lagi.
Bukan hanya mereka kehilangan potensi meraih ganjaran yang ditawarkan, tetapi mereka terpaksa mengeluarkan bayaran sebanyak lapan angka.
Ia satu lagi tamparan kewangan buat Red Devils yang terus merudum daripada kedudukan tertinggi yang pernah dinikmati mereka.
Malah ketika zaman mereka bergelut selepas era Alex Ferguson hanya sekali mereka tidak beraksi di Eropah pada musim 2014-15.
Tahun depan, sama ketika anak buah Ruben Amorim menghuni tangga ke-16 liga dengan berbaki satu perlawanan malam esok.
Tajaan Tezos terhadap jersi latihan kelab itu akan berakhir pada musim panas ini dan belum ada sebarang pengumuman mengenai penggantinya.
Seorang senior di kelab itu percaya pendapatan daripada tajaan mereka kini akan menyusut dengan ketara. – AGENSI
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/salah-dinobat-pemain-terbaik-tahunan-epl-kali-kedua/,Salah dinobat pemain terbaik tahunan EPL kali kedua,SUKAN,"24 May 2025, 07:46PM","LONDON: Mohamed Salah dinobat sebagai pemain terbaik tahunan Liga Perdana Inggeris (EPL) hari ini selepas penyerang Mesir itu menikmati kempen mengagumkan ketika membantu Liverpool menjuarai EPL kali kedua musim ini.
Salah menjaringkan 28 gol selain 18 umpanan gol untuk membantu kelab Anfield itu meraih kejuaraan, dengan pasukan kendalian Arne Slot mengesahkan kejuaraan ketika berbaki empat perlawanan.
Sesudah turut menerima anugerah itu pada musim 2017-18, Salah muncul pemain kelima untuk memenanginya dua kali selepas Thierry Henry, Cristiano Ronaldo, Nemanja Vidic dan Kevin De Bruyne.
Bintang Mesir berusia 32 tahun itu dijangka memenangi satu lagi Kasut Emas bagi gol terbanyak semusim dan mendahului lima gol di depan penyerang Newcastle United, Alexander Isak menjelang hari terakhir musim malam esok.
Tiada pemain sebelum ini mempunyai 46 pembabitan gol dalam musim 38 perlawanan dan Salah boleh memecah rekod 47 dipegang Alan Shearer dan Andrew Cole, yang meraih pencapaian itu dengan kempen 42 perlawanan, apabila Liverpool melayan kunjungan Crystal Palace di Anfield.
Dengan lebih enam umpanan gol berbanding pemain lain, Salah boleh muncul pemain bola sepak pertama memenangi anugerah Kasut Emas, perancang terbaik dan pemain terbaik tahunan.
Salah turut memenangi anugerah pemain terbaik tahunan lelaki Persatuan Penulis Bolasepak (FWA) buat kali ketiga beberapa hari lalu. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/skuad-wanita-pdrm-pertahan-gelaran-jaguh-5s-kebangsaan/,Skuad wanita PDRM pertahan gelaran jaguh 5’s kebangsaan,SUKAN,"24 May 2025, 08:29PM","Oleh: Saiyed Ismail Saiyed Hussin
BUKIT JALIL: PDRM menumpaskan Pahang dalam perlawanan akhir Kejohanan Hoki 5 Sebelah (5’s) Kebangsaan yang berlangsung di Stadium Hoki Nasional petang tadi.
Anak buah Mohd Khairul Ikhwan Mohd Shahabudin itu ketinggalan menerusi penyudah Nuraini Abdul Rashid sebaik bermula namun disamakan Nor Asfarina Isahyifiqa Isahhidun.
Bersambung babak kedua, giliran Pahang pula di belakang selepas Fatin Shafika Mohd Sukri menjadikan keadaan 2-1 sebelum Wan Nur Syafiqah Syakirah Wan Nordin kembali menjadikan kedudukan semasa terikat 2-2.
Ketika permainan berbaki empat minit, Norazlin Sumantri, Nor Asfarina Isahyifiqa dan Norashikin Halim menambah gol memastikan kemenangan bergaya pasukan 5-2.
PDRM yang mempertahan kejuaraan pada 2024 membawa pulang trofi juara beserta hadiah wang tunai tiga ribu ringgit (RM3,000).
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/kedah-perak-berkubur-gagal-dapat-lesen-liga-super/,"Kedah, Perak ‘berkubur’, gagal dapat lesen Liga Super",SUKAN,"22 May 2025, 04:15PM","KUALA LUMPUR: Dua gergasi bola sepak tempatan, Kedah Darul Aman (KDA) FC dan Perak FC terpaksa mengucapkan selamat tinggal kepada saingan Liga Super selepas gagal mendapat lesen kebangsaan untuk beraksi pada musim depan.
Perkembangan itu diumumkan Pengerusi First Instance Body (FIB), Sheikh Mohd Nasir Sheikh Mohd Shariff dalam satu kenyataan, hari ini.
Sheikh Mohd Nasir menjelaskan dua pasukan itu gagal mendapatkan lesen kebangsaan selepas permohonan mereka tidak memenuhi kriteria kewangan yang ditetapkan dalam MFL CLR.
“Lapan kelab Liga Super diberikan lesen kebangsaan iaitu Johor Darul Ta’zim FC (JDT) Selangor FC, Penang FC, Kuching City FC, Sabah FC, Terengganu FC, Sri Pahang FC dan Negeri Sembilan FC,” katanya.
Sementara itu, Sheikh Mohd Nasir memaklumkan tiga pasukan diberikan lesen kebangsaan bersyarat iaitu adalah Kuala Lumpur City FC, Kelantan Darul Naim FC dan PDRM FC mengikut artikel 8 (l) MFL CLR.
“Kuala Lumpur City FC, Kelantan Darul Naim FC, dan PDRM FC diberikan Lesen Kebangsaan oleh FIB dengan bersyarat di mana kelab-kelab itu perlu mengemukakan maklumat kewangan tambahan bagi memenuhi Kriteria Kewangan selewat-lewatnya pada 31 Mei 2025.
“Kegagalan mematuhi ketetapan itu dalam tempoh masa yang ditetapkan boleh menyebabkan lesen kebangsaan Kuala Lumpur City FC, Kelantan Darul Naim FC dan PDRM FC ditarik balik oleh FIB,” katanya.
Selain itu, dua pasukan daripada AFL A1 iaitu Melaka FC dan Imigresen FC juga berjaya mendapatkan Lesen Kebangsaan apabila permohonan Lesen Kebangsaan Luar Biasa dengan merujuk Artikel 15 untuk Kitaran Pelesenan Kelab MFL 2024-2025 bagi saingan Liga Super musim 2025-2026 diluluskan oleh FIB.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/wei-chong-kai-wun-lepas-ke-suku-akhir/,Wei Chong/ Kai Wun lepas ke suku akhir,SUKAN,"22 May 2025, 05:00PM","Oleh: Saiyed Ismail Saiyed Hussin
BUKIT JALIL: Pemain negara akhirnya meraih slot suku akhir pertama Masters Malaysia apabila beregu kebangsaan Man Wei Chong/ Tee Kai Wun menumpaskan Hiroki Midorikawa/ Kyohei Yamashita.
Pilihan kelima itu mengambil masa 32 minit sahaja di Arena Axiata dengan merakam kemenangan straight set.
Wei Chong/ Kai Wun jelas berada di tahap lebih baik membolehkannya mencatat 21-17, 21-13 sekaligus menempah slot suku akhir ketiga mereka dalam lapan kejohanan tahun ini.
Juara Masters Indonesia pada Januari lalu menanti sama ada gandingan profesional Nur Izzuddin Mohd Rumsani/ Goh Sze Fei atau Chen Zhi Ray/ Lin Yu Chieh dari Taiwan.
Satu lagi beregu bebas yang telah beraksi ialah Low Hang Yee/ Ng Eng Cheong menyaksikan mereka tewas di tangan beregu nombor satu dunia dari Denmark Kim Astrup/ Anders Skaarup Rasmussen 9-21, 12-21.
Ikuti sekarang! WhatsApp Channel rasmi Buletin TV3 untuk berita terkini setiap masa."
https://www.buletintv3.my/sukan/beregu-utama-lelaki-dan-wanita-sahkan-slot-suku-akhir/,Beregu utama lelaki dan wanita sahkan slot suku akhir,SUKAN,"22 May 2025, 08:50PM","Oleh: Saiyed Ismail Saiyed Hussin
BUKIT JALIL: Kem beregu negara terus unggul di hari ketiga Masters Malaysia menyaksikan Malaysia mempunyai empat lagi wakil di suku akhir esok.
Juara Asia, Aaron Chia/ Soh Wooi Yik, beregu lelaki nombor dua dunia, Nur Izzuddin Mohd Rumsani/ Goh Sze Fei dan juara Terbuka Thailand Pearly Tan menceriakan penyokong di Arena Axiata dengan kemenangan penting di pusingan kedua.
Aaron/ Wooi Yik tidak berdepan masalah membenam cabaran Liu Kuang Heng/ Yang Po Han dari Taiwan 21-13, 21-16.
Izzuddin/ Sze Fei pula lekas memperbetulkan semula permainan selepas bermula longgar membolehkan mencatat 21-19, 21-13 ke atas Chen Zhi Ray/ Lin Yu Chieh juga dari Taiwan.
Kejayaan tersebut menyaksikan mereka berdepan rakan senegara Man Wei Chong/ Tee Kai Wun di suku akhir esok.
Beregu wanita Juara Terbuka Thailand, Pearly / Thinaah turut meneruskan momentum baik dengan menyingkirkan Nannapas Sukklad/ Pichamon Phatcharaphisutsin dari negara jiran 21-13, 21-15.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/dpmm-fc-sah-beraksi-di-liga-super/,DPMM FC sah beraksi di Liga Super,SUKAN,"23 May 2025, 04:46PM","KUALA LUMPUR: Saingan Liga Super musim 2025/26 akan bertambah rancak selepas pasukan dari Brunei, DPMM FC sah bertanding sekali gus mewarnai kancah domestik musim depan dengan 14 pasukan.
Perkembangan itu diumumkan Liga Bolasepak Malaysia (MFL) yang menjelaskan pasukan itu bakal beraksi sebagai kelab jemputan selepas mendapat kelulusan Persekutuan Bolasepak Antarabangsa (FIFA) untuk beraksi dalam saingan liga profesional Malaysia.
“MFL amat mengalu-alukan kehadiran DPMM FC bagi menambah saingan dan kemeriahan Liga Malaysia 2024/25 selepas kali terakhir mereka tampil dalam Liga Super pada 2008.
“Sudah pasti penyertaan DPMM FC akan memberikan satu tarikan dan cabaran baharu buat Liga Malaysia (Liga M) apatah lagi kelab ini memiliki sejarah tersendiri yang cukup dekat dengan penyokong tempatan,” kata MFL dalam satu kenyataan, hari ini.
Selain DPMM FC, 13 lagi pasukan mendapat lesen kebangsaan musim 2025/26 seperti yang diputuskan oleh First Instance Body (FIB) semalam untuk melayakkan diri bersaing dalam Liga Super.
Pasukan berkenaan adalah Johor Darul Ta’zim (JDT), Selangor FC, Sabah FC, Terengganu FC, Penang FC, Kuching City FC, Sri Pahang FC, Negeri Sembilan FC manakala Kuala Lumpur City FC, PDRM FC, dan Kelantan Darul Naim FC dengan lesen kebangsaan bersyarat.
Dua pasukan dari Liga AFL A1 iaitu Melaka FC dan Imigresen FC turut akan bersaing dalam Liga Super musim depan.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/hector-bidoglio-sah-tinggalkan-jdt/,Hector Bidoglio sah tinggalkan JDT,SUKAN,"23 May 2025, 03:59PM","JOHOR BAHRU: Kelab Bola sepak Johor Darul Ta’zim (JDT) secara rasminya mengumumkan tidak menyambung kontrak ketua jurulatih, Hector Bidoglio bagi mengharungi kempen Liga Malaysia pada musim 2025/26 yang dijangka menyingkap tirainya Ogos depan.
Menerusi kenyataan di laman rasmi Johor Southern Tigers, kelab berkenaan menzahirkan ucapan terima kasih dan selamat maju jaya kepada pengendali kelahiran Argentina itu.
“JDT mengucapkan terima kasih kepada Hector Bidoglio atas komitmen tidak berbelah bahagi dan khidmat yang diberikan kepada kelab sejak menjadi sebahagian daripada keluarga JDT pada 2022,” kata kenyataan itu.
Bidoglio dilantik selaku ketua jurulatih pada pertengahan musim 2023 sebelum menjawat peranan sebagai pengarah teknikal kelab berkenaan dan kemudiannya kembali sebagai ketua jurulatih untuk musim 2024-25 di mana JDT memperoleh kejuaraan ‘quadruple’.
Beliau berjaya membawa JDT memenangi kejuaraan Liga Super buat kali ke-11 berturut-turut, dua kejuaraan Piala FA, dua kejuaraan Piala Malaysia dan turut memenangi Piala Sumbangsih sepanjang khidmatnya bersama Harimau Selatan serta kekal tanpa tewas dalam semua pertandingan domestik.
“Atas jasa dan khidmatnya, pihak pengurusan mengucapkan selamat maju jaya untuk masa depan beliau.
“JDT akan mengumumkan ketua jurulatih baharu sebagai antara usaha kelab untuk terus meningkatkan standard dan meneruskan tradisi kejayaan memenangi piala,” kata kenyataan itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/tiada-talian-hayat-buat-kedah-perak-ke-liga-super-musim-depan/,"Tiada talian hayat buat Kedah, Perak ke Liga Super musim depan",SUKAN,"23 May 2025, 03:05PM","KUALA LUMPUR: Kedah Darul Aman (KDA) FC dan Perak FC tetap tidak akan ‘diterima’ untuk beraksi dalam Liga Super musim depan meskipun berjaya menyelesaikan isu tunggakan gaji dan hutang yang dihadapi mereka ketika ini.
Ahli Lembaga Pengarah Liga Bolasepak Malaysia (MFL), Datuk Mohd Hisamudin Yahaya menegaskan ketetapan sudah dibuat memandangkan kedua-dua pasukan itu didapati gagal memenuhi syarat pelesenan yang ditetapkan sekali gus tidak diberikan lesen kebangsaan untuk musim depan.
“Kedua-dua pasukan sudah gagal memenuhi syarat lesen. Liga Super juga sudah ada pasukan pengganti mereka iaitu Imigresen FC dan Melaka FC.
“Ia satu proses biasa, kalau sudah gagal kena tengok balik pasukan. Memang tiada talian hayat lain kerana sudah tamat tempoh permohonan lesen.
“Kita sudah putuskan dalam mesyuarat dan jika mereka mahu beraksi dalam Liga A1 akan diputuskan kemudian,” kata Hisamudin.
Terdahulu, dua gergasi bola sepak tempatan itu terpaksa mengucapkan selamat tinggal kepada saingan Liga Super selepas gagal mendapat lesen kebangsaan untuk beraksi pada musim depan.
Pengerusi First Instance Body (FIB), Sheikh Mohd Nasir Sheikh Mohd Shariff menjelaskan dua pasukan itu gagal mendapatkan lesen kebangsaan selepas permohonan mereka tidak memenuhi kriteria kewangan yang ditetapkan dalam MFL CLR.
Bagi memastikan kelab diberikan lesen, mereka perlu dinilai dan mematuhi enam kriteria utama seperti yang dinyatakan dalam MFL CLR iaitu Sukan, Infrastruktur, Personel dan Pentadbiran, Perundangan, Kewangan, dan Perniagaan.
Dalam perkembangan lain, Hisamudin turut mengesahkan 14 pasukan akan berentap dalam saingan Liga Super musim depan susulan kehadiran pasukan dari Brunei, DPMM FC sebagai pasukan jemputan.
“Kita jangka 14 pasukan termasuklah dari Brunei (DPMM FC). Kita mengalu-alukan kehadiran mereka dalam Liga Super musim depan,” katanya.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/5-pemain-negara-perkuat-asean-all-stars-lawan-united/,5 pemain negara perkuat ASEAN All-Stars lawan United,SUKAN,"23 May 2025, 02:23PM","KUALA LUMPUR: Lima pemain bola sepak negara dipilih menyertai skuad ASEAN All-Stars menentang kelab Liga Perdana Inggeris, Manchester United di Stadium Nasional Bukit Jalil, 28 Mei ini.
Dengan Malaysia menjadi tuan rumah bagi pertembungan ini, semestinya pemain negara bakal menjadi tumpuan tatkala mereka bakal berjuang bersama bintang serantau dan antarabangsa.
Pemain Terengganu FC, Muhammad Azam Azmi Murad akan menggalas tanggungjawab di posisi bek kanan.
“Ini satu kebanggaan buat saya. Saya akan berikan yang terbaik untuk membuktikan keupayaan bola sepak Malaysia,” katanya.
Pemain sayap Penang FC, Muhammad Adib Abdul Ra’op pula dijangka memperkuatkan pasukan di bahagian serangan.
Sementara itu, penjaga gol Perak FC, Muhammad Haziq Nadzli akan mengetuai benteng terakhir.
“Beraksi menentang kelab seperti Manchester United merupakan impian saya sejak kecil,” katanya.
Pertahanan KL City FC, Declan Lambert, yang juga pemain kebangsaan akan mengetuai bahagian pertahanan.
Penyerang Sri Pahang, Sergio Aguero, melengkapkan senarai lima pemain negara.
Kesemua pemain ini akan beraksi di bawah bimbingan jurulatih Kim Sang Sik dari Korea Selatan, yang sebelum ini membimbing Vietnam menjuarai Kejohanan ASEAN 2024."
 https://www.buletintv3.my/sukan/azurin-lakar-sejarah-di-albania/,Azurin lakar sejarah di Albania,SUKAN,"23 May 2025, 12:12PM","KUALA LUMPUR: Penjaga gol skuad bola sepak wanita negara, Nur Azurin Mazlan melakar sejarah tersendiri apabila menjadi pemain Malaysia pertama memenangi gelaran Liga Super Wanita Albania bagi musim 2024/25.
Gelaran itu dimenangi penjaga gol berusia 25 tahun itu bersama KFF Vllaznia yang mengesahkan gelaran selepas menewaskan Partizani 2-0 pada aksi Grand Final.
Kejayaan ini menyaksikan KFF Vllaznia merangkul gelaran Liga Super Wanita Albania buat kali ke-12.
Ini juga adalah trofi pertama Azurin sejak berkelana dengan beberapa pasukan di luar negara.
Pencapaian itu bukan sahaja membolehkan pasukan tersebut mengesahkan kejuaraan domestik malah memberi slot untuk mereka berentap dalam pusingan kelayakan Liga Juara-Juara Wanita musim 2025/26.
Sebagai rekod, Azurin sebelum ini pernah beraksi bersama pasukan di luar negara seperti Misaka United (India) dan KFF Presingu (Kosovo).
Antara pencapaian yang pernah diraih Azurin adalah menjuarai Piala Tun Sharifah Rodziah bersama Melaka United pada 2019.
Beliau turut membantu Misaka United muncul naib juara Liga Wanita Karnataka pada musim 2021/22.
Selain itu, Azurin turut dinobatkan sebagai Penjaga Gol Terbaik Liga Wanita Karnataka serta Penjaga Gol Terbaik Kejohanan Perlawanan Persahabatan Wanita Persekutuan Bolasepak Arab Saudi (SAFF) 2023.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/rekod-onana-tiga-final-tiga-kalah-dengan-tiga-kelab-berbeza/,"Rekod Onana tiga final, tiga kalah dengan tiga kelab berbeza",SUKAN,"23 May 2025, 12:08PM","LONDON: Persembahan Andre Onana di Manchester United terserlah apabila penjaga gol Cameroon itu mencatat rekod memalukan selepas tumpas kepada Tottenham pada aksi final Liga Europa, kelmarin.
Red Devils tumpas dengan cara yang menyedihkan di Bilbao menyaksikan mereka terlepas aksi bola sepak Eropah buat kali kedua dalam tempoh 35 tahun terakhir.
United menghuni tangga ke-16 Liga Perdana Inggeris dengan berbaki satu perlawanan dan Onana dikecam teruk oleh penyokong kerana persembahan buruknya.
Awal pagi semalam, penjaga gol itu dikritik kerana gagal menyelamatkan gol kemenangan jaringan Brennan Johnson.
Peminat United menyaksikan penuh kecewa apabila hantaran lintang Pape Matar Sarr ditampan oleh Luke Shaw sebelum Johnson menguis masuk melepasi jangkauan Onana dari jarak dekat.
Kesilapan itu menyebabkan kekalahan pasukan kendalian Ruben Amorim, manakala Onana melakar sejarah dengan muncul penjaga gol pertama yang tampil pada final pertandingan Eropah buat tiga pasukan berbeza – tetapi memalukan apabila dia kalah semuanya.
Kekalahan pertama pemain berusia 29 tahun itu hadir menentang United ketika dia beraksi dengan Ajax.
Jose Mourinho mengemudi kemenangan 2-0 di Stockholm, dengan jaringan Paul Pogba mengatasi Onana sebelum Henrikh Mkhitaryan memastikan kemenangan dengan satu sepakan akrobatik pada separuh masa kedua.
Kekalahan keduanya pada tahun 2023 apabila Manchester City menang trofi Liga Juara-Juara buat julung kalinya. Jaringan Rodri menjadi pemisah apabila Onana dan Inter Milan kecewa di Istanbul.
Kekalahan ketiga Onana pada final pertandingan Eropah hadir di tangan Spurs kendalian Ange Postecoglou, awal pagi semalam.
Penyokong di media sosial pantas menuding jari ke arah penjaga gol itu apabila Spurs mendahului pada minit ke-42.
Penjaga gol itu dilabel sebagai “salah seorang penjaga gol terburuk” dalam sejarah United oleh bekas bintang Nemanja Matic menjelang aksi pertembungan Eropah dengan Lyon bulan lalu.
Menurut Opta, pemain antarabangsa Cameroon itu mempunyai peratusan dibolosi terburuk dan peratusan kedua terburuk bagi menyelamatkan percubaan lawan berbanding mana-mana penjaga gol United yang bermain 900 minit dan lebih sejak musim 2003-04. – AGENSI"
 https://www.buletintv3.my/sukan/saham-united-jatuh-menjunam-selepas-tewas-di-final-liga-europa/,Saham United jatuh menjunam selepas tewas di final Liga Europa,SUKAN,"23 May 2025, 09:53AM","LONDON: Manchester United dilapor mengalami kerugian selepas tewas pada aksi final Liga Europa, kelmarin.
Menurut Financial Times, saham United menjunam tujuh peratus iaitu bersamaan kira-kira £160 juta (RM917 juta).
Difahamkan, kerugian itu mencetuskan kebimbangan mengenai masa depan kewangan United memandangkan kelab itu mencatat kerugian lebih daripada £370 juta (RM2.12 bilion) dalam tempoh lima tahun hingga Jun 2024.
Mail Sport turut mengira potensi kerugian pendapatan kelab itu dalam beberapa aspek susulan kekalahan di Bilbao, Sepanyol.
Pertamanya, kerugian serta-merta kerana menjadi naib juara bukannya juara. Kemudian tidak menerima hadiah wang, pendapatan hari perlawanan dan kontrak tajaan bagi kempen Liga Juara-Juara yang gagal disertai mereka.
Memenangi Liga Europa menyaksikan Tottenham Hotspur membawa pulang £10.95 juta (RM62.8 juta) dari segi hadiah wang tunai, manakala United menerima £5.9 juta (RM33.8 juta).
Juga kelayakan ke Piala Super Eropah, yang bernilai £3.4 juta (RM19.5 juta) hingga £4.25 juta (RM24.3 juta) jika muncul pemenang.
Namun paling terasa adalah United tidak melayakkan diri ke kempen Liga Juara-Juara musim depan.
Sekiranya Tottenham beraksi cemerlang dalam Piala Super dan kempen Liga Juara-Juara, mereka akan meraih £103.9 juta (RM595 juta) berbanding Manchester United pada Jun tahun depan. – AGENSI
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/skuad-sepak-takraw-negara-bakal-terima-durian-runtuh/,Skuad sepak takraw negara bakal terima durian runtuh,SUKAN,"20 May 2025, 08:29PM","KUALA LUMPUR: Skuad sepak takraw negara yang berjaya meraih dua pingat emas di Piala Asia 2025, baru-baru ini bakal menerima durian runtuh sebagai insentif kemenangan daripada Persatuan Sepaktakraw Malaysia (PSM).
Presiden PSM, Datuk Sumali Reduan, berkata pihaknya sudah pun menyediakan imbuhan khas sebagai penghargaan kepada pemain yang berjaya mengharumkan nama negara tetapi ia bergantung kepada ‘kantung’ badan induk itu.
“Kita memang ada sediakan imbuhan sedikit tetapi mengikut apa yang termampu. PSM janji nak bagi dan itu janji saya kepada pemain,” kata Sumali selepas majlis pelancaran Liga Sepak Takraw (STL) 2025, hari ini.
Sumali turut memaklumkan permohonan rasmi akan dikemukakan kepada Kementerian Belia dan Sukan (KBS) serta Majlis Sukan Negara (MSN) bagi mempertimbangkan imbuhan tambahan kepada pemain, khususnya pemenang pingat emas dan perak.
“Saya akan membuat permohonan rasmi kepada KBS dan juga MSN untuk melihat sama ada imbuhan boleh diberi kepada pemain, terutama yang mendapat pingat emas.
“Jika dapat yang pingat perak pun kita bersyukur. Namun, kita tidak boleh umum berapa nilainya kerana PSM bukan ada banyak duit. Kami akan beri mengikut kemampuan,” katanya.
Sementara itu, Menteri Belia dan Sukan, Hannah Yeoh tidak menolak kemungkinan pemain skuad sepak takraw negara akan menerima imbuhan kerajaan, meskipun kejohanan Piala Asia tidak tersenarai dalam Skim Hadiah Kemenangan Sukan (SHAKAM).
“Saya akan bertanya dengan MSN, tetapi buat masa ini memang tak ada kerana Piala Asia tidak disenaraikan dan apa yang ada adalah Kejohanan Asia.
“Tetapi kita sedang pertimbangkan dan kalau ada permohonan daripada persatuan sukan, MSN akan lihat dan akan pertimbangkan,” katanya.
Untuk rekod, skuad sepak takraw negara berjaya mara ke final dalam keempat-empat acara yang disertai di Piala Asia 2025 dan memenangi dua pingat emas menerusi acara kuadran dan regu.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/isu-pemain-warisan-tidak-perlu-dipolemik/,Isu pemain warisan tidak perlu dipolemik,SUKAN,"20 May 2025, 08:27PM","KUALA LUMPUR: Menteri Belia dan Sukan, Hannah Yeoh percaya ‘kemelut’ yang tercetus membabitkan pemain berstatus warisan dalam skuad bola sepak negara sepatutnya tidak dijadikan polemik.
Menurut Hannah, pemain warisan juga adalah individu yang memiliki pertalian darah dengan rakyat Malaysia yang melayakkan mereka menyarung jersi kebangsaan.
“Kalau pemain warisan boleh memperkasakan permainan pasukan kebangsaan, saya berasa tak salah kerana mereka juga rakyat Malaysia.
“Kita mesti beri sokongan kepada mereka dan ini juga antara perjuangan kita di Parlimen baru-baru ini dalam meminda Perlembagaan Persekutuan supaya wanita Malaysia yang melahirkan anak di luar negara boleh mewariskan kerakyatan kepada anak mereka.
“Saya rasa semua perbincangan di luar ini kurang membantu pasukan kita. Sekarang ini yang paling kritikal adalah memberi sokongan dan memastikan pemain tahu bahawa negara berdiri di belakang mereka untuk kejohanan seterusnya,” katanya pada sidang media selepas pelancaran Liga Sepak Takraw Negara (STL), hari ini.
Terdahulu, legenda bola sepak negara, Datuk Santokh Singh mempersoal kehadiran ramai pemain naturalisasi dan warisan dalam skuad kebangsaan yang dianggap menjejaskan peluang bakat tempatan mewakili negara.
Pemangku Sultan Johor, Tunku Mahkota Ismail menyuarakan rasa kurang senang terhadap kritikan yang dilemparkan ketika usaha sedang dilakukan untuk meningkatkan skuad kebangsaan termasuk dengan kehadiran pemain warisan.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/juara-bertahan-tersingkir-awal/,Juara bertahan tersingkir awal,SUKAN,"21 May 2025, 03:11PM","KUALA LUMPUR: Juara bertahan Masters Malaysia, Goh Soon Huat–Shevon Lai Jemie tersingkir seawal pusingan pertama selepas tewas kepada pasangan Denmark, Mads Vestergaard–Christine Busch, hari ini.
Pada aksi yang berlangsung di Axiata Arena itu, beregu campuran profesional negara itu tewas menerusi kekalahan straight set 18-21, 19-21 dalam tempoh 38 minit.
Pasangan suami isteri itu dilihat berusaha keras untuk mengheret perlawanan ke set penentuan, namun terpaksa akur dengan keampuhan lawan pada detik-detik genting.
Pertemuan itu juga menjadi ulangan kepada pertembungan mereka di Masters Thailand, Februari lalu yang menyaksikan Soon Huat–Shevon muncul pemenang.
Pasangan ranking ketiga dunia itu sebelum ini muncul juara edisi 2024 selepas menewaskan wakil Indonesia, Rinov Rivaldy–Pitha Haningtyas Mentari dalam aksi final.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/penang-fc-lepaskan-22-pemain/,Penang FC lepaskan 22 pemain,SUKAN,"21 May 2025, 03:21PM","GEORGETOWN: Penang FC bakal berwajah baharu menjelang saingan Liga Super 2025/2026 selepas mengumumkan 22 pemain tidak lagi bersama pasukan itu, musim depan.
Antara pemain yang dilepaskan termasuk dua pemain import iaitu Rodrigo Dias, Neto Oliveira, pemain pinjaman Johor Darul Ta’zim (JDT), Syamer Kutty selain Richmond Ankrah bersama Sikh Izhan Nazrel yang kembali ke pangkuan Selangor FC.
Turut tidak menyambung khidmat ialah penjaga gawang Shafiq Afifi, Daniel Irfan, Khairil Anuar, Aqil Irfanuddin, Shafi Azswad, Aikmal Roslan, Azrie Reza, Khairu Azrin, Amer Azahar, Azmeer Aris, A Namathevan, Nabil Latpi, Rahmat Makasuf dan Al-Hafiz Harun.
Pasukan itu turut melepaskan bek tengah, Fairuz Zakaria yang berhijrah ke Brunei DPMM FC sekali gus menjadi pemain Malaysia pertama diumumkan menyertai kelab itu selepas pasukan berkenaan sah membuat kemunculan semula dalam kancah Liga Super.
Penang FC dalam satu kenyataan semalam menyifatkan semua pemain berkenaan telah menunjukkan semangat kesukanan, profesionalisme dan dedikasi yang tinggi dalam mewakili pasukan itu dalam pelbagai kejohanan dan peringkat saingan.
“Sumbangan mereka sama ada di atas padang mahupun di luar padang telah menjadi sebahagian penting daripada perjalanan dan pembangunan pasukan sepanjang musim 2024-2025 dan kelab amat menghargai segala jasa, pengorbanan dan usaha yang telah dicurahkan.
“Kami percaya bahawa setiap individu telah memberikan yang terbaik demi warna dan lencana pasukan, dan segala sumbangan tersebut tidak akan dilupakan oleh seluruh keluarga besar Penang FC,” katanya dalam kenyataan.
Skuad Harimau Kumbang turut mendoakan semua bekas pemain mereka terus berjaya dalam apa jua bidang yang diceburi sama ada di pentas bola sepak profesional mahupun dalam kehidupan peribadi masing-masing.
Penang FC yang menamatkan saingan di tangga ke-10 musim lalu dijangka mengekalkan beberapa pemain utama yang menjadi tulang belakang skuad musim lalu, termasuk Rafael Vitor, Dylan Wenzel-Halls, Adib Ra’op, Nik Akif Syahiran dan Alif Ikmalrizal.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/fairuz-zakaria-pemain-malaysia-pertama-sertai-dpmm-fc/,Fairuz Zakaria pemain Malaysia pertama sertai DPMM FC,SUKAN,"21 May 2025, 03:48PM","KUALA LUMPUR: Kelab dari Brunei, DPMM FC dijangka menyertai saingan Liga Super 2025/2026 apabila mengumumkan Fairuz Zakaria sebagai pemain baharu pasukan itu.
Perkembangan itu sekali gus menyaksikan bekas pertahanan kiri Penang FC berkenaan muncul sebagai pemain Malaysia pertama beraksi bersama pasukan terbabit.
“Fairuz Zakaria bersetuju untuk menyertai DPMM FC bagi musim baharu Liga Super Malaysia 2025/26. Beliau adalah pemain pertama dari Malaysia beraksi bersama pasukan ini.
“Pemain berusia 27 tahun itu menjadi tonggak utama dalam Penang FC pada musim lalu dan DPMM FC mengharapkan beliau akan terus beraksi dengan baik dalam musim baharu nanti,” kata pasukan itu dalam satu kenyataan.
Dalam masa sama, DPMM FC turut mengesahkan pemain Brunei juga ‘setaraf’ dengan pemain Malaysia di mana mereka akan dianggap berstatus pemain tempatan.
Ketika ini, Liga Bolasepak Malaysia (MFL) masih belum mengumumkan jumlah pasukan yang akan bertanding dalam Liga Super musim 2025/2026.
Setiap pasukan yang berminat diberikan masa sehingga 10 Mei lalu untuk melengkapkan dokumen dan memenuhi kriteria yang telah ditetapkan oleh Konfederasi Bola Sepak Asia (AFC).
Ini termasuk aspek pengurusan, kewangan, dan prasyarat lain bagi memastikan kelayakan mereka beraksi di liga tertinggi tanah air.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/masters-malaysia-2025-tze-yong-tarik-diri-selepas-alami-kecederaan-lutut/,Masters Malaysia 2025: Tze Yong tarik diri selepas alami kecederaan lutut,SUKAN,"21 May 2025, 10:03PM","KUALA LUMPUR: Momentum positif pemain perseorangan lelaki negara, Ng Tze Yong mula terbantut apabila dia terpaksa menarik diri dalam pusingan pertama Masters Malaysia 2025 ekoran kecederaan lutut kanannya meskipun sedang mendahului pemain Hong Kong, Ng Ka Long dalam aksi di Axiata Arena.
Tze Yong terpaksa akur dengan kepututsan itu ketika sedang mendahului 22-20, 4-3 ke atas pemain Hong Kong, Ng Ka Long.
Pengarah Kejurulatihan Perseorangan negara, Kenneth Jonassen dalam pada itu berharap agar kecederaan yang dialami atlet negara itu tidak berpanjangan dan serius.
“Dia bermain dengan baik, penuh keyakinan dan menampilkan gaya permainan agresif. Jadi amat mengecewakan apabila dia terpaksa undur diri akibat kecederaan.
“Kami berharap ia tidak serius. Pemeriksaan awal memang menunjukkan ada sesuatu, tetapi kami hanya akan dapat kepastian selepas imbasan dilakukan esok.
“Buat masa ini, kami cuba kekal positif,” katanya ketika ditemui, hari ini.
Tambahnya, insiden itu bukan berpunca daripada keletihan tetapi pergerakan Ng Tze Yong yang tergelincir ketika di gelanggang.
“Ia bukan sebab keletihan. Kalau ia berlaku di set ketiga mungkin boleh dikaitkan dengan faktor itu, tapi kali ini ia jelas kerana insiden tergelincir,” katanya.
Jelasnya, insiden terbabit menambah kebimbangan terhadap tahap kecergasan Tze Yong yang sebelum ini menjalani dua pembedahan akibat kecederaan belakang dan baru kembali beraksi sejak April lalu.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/liga-europa-spurs-benam-united-di-final-akhiri-kemarau-trofi-17-tahun/,"Liga Europa: Spurs benam United di final, akhiri kemarau trofi 17 tahun",SUKAN,"22 May 2025, 07:51AM","BILBAO: Gol babak pertama Brennan Johnson membantu Tottenham Hotspur menewaskan Manchester United 1-0 pada final Liga Europa dan menamatkan kemarau trofi 17 tahun mereka.
Kedua-dua kelab yang terperosok menghampiri zon penyingkiran Liga Perdana Inggeris (EPL) itu memerlukan kemenangan pada final di Bilbao untuk menebus kehampaan kempen domestik masing-masing, selain menempah tiket ke Liga Juara-Juara Eropah musim depan.
Jaringan minit ke-42 Johnson memberikan kejuaraan pertama buat Spurs sejak memenangi Piala Liga 2008 dan trofi Eropah pertama mereka sejak kejayaan di Piala UEFA 1984.
Rasmus Hojlund berpeluang menyamakan kedudukan menerusi tandukan di pertengahan babak kedua, namun pertahanan Spurs, Micky van de Ven menyelamatkan keadaan.
United sekali lagi berpeluang menyamakan kedudukan tetapi tandukan Luke Shaw diselamatkan penjaga gol, Gugliemo Vicario, yang sebelum itu menafikan rembatan Alejandro Garnacho.
“Sejak saya datang ke sini, ia seperti ‘Tottenham adalah pasukan yang bagus tetapi tidak pernah menyempurnakannya’. Kami menyempurnakannya.
“Ia sangat bermakna. Semua peminat dihentam, kami juga teruk dikutuk, kerana tidak memenangi trofi, kerana tidak menang apa-apa. Tetapi kami sudah mendapatkan yang pertama hari ini, saya sangat gembira,” kata Johnson.
Kemenangan itu turut memberi kelegaan buat pengendalinya, Ange Postecoglou, yang berkata dia sering memenangi trofi pada musim keduanya di sesebuah kelab.
“Saya tahu ertinya untuk kelab bola sepak ini. Saya dapat rasakan debaran setiap orang di kelab, kerana mereka pernah berada di situasi ini. Selagi beban itu tidak diangkat, anda tidak akan faham bagaimana rasanya,” kata Postecoglou. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/liga-europa-magis-musim-kedua-postecoglou/,Liga Europa: Magis musim kedua Postecoglou,SUKAN,"22 May 2025, 08:30AM","BILBAO: Ketika Tottenham Hotspur menewaskan Manchester United 4-3 di suku akhir Piala Liga musim ini, pengendalinya Ange Postecoglou menjawab kritikan dengan berkata kemenangan 1-0 bukan cara dia melakukan tugasnya.
Lima bulan kemudian pada malam bersejarah di Bilbao, skuad kendalian Postecoglou bertahan untuk kemenangan 1-0 ke atas Man United, sekali gus memenangi Liga Europa dan menamatkan kemarau kejuaraan 17 tahun kelab London itu.
Jaringan Brennan Johnson di akhir babak pertama meletakkan Spurs di depan dan taktikal menyerang Ange dilupakan seketika untuk memastikan kemenangan di San Mames itu.
Kemenangan itu menyelamatkan Spurs daripada mengharungi musim terburuk mereka sejak tersingkir daripada liga tertinggi Inggeris pada tahun 1977, dan memberi harapan kepada masa depan Postecoglou di kelab itu selepas dua musim.
Postecoglou turut membuktikan kata-katanya yang dia sering memenangi trofi pada musim kedua di sesebuah kelab. Sama ada dia kekal atau tidak musim depan, pengendali dari Australia itu akan diingati sebagai wira Spurs.
Dalam aksi final berkenaan, Spurs jarang melepasi garisan tengah sepanjang babak kedua, dan sekadar mempertahankan kelebihan jaringan.
“Saya tahu sukar untuk menghentikan kitaran itu. Menamatkan liga di tangga ketiga tidak akan mengubah apa-apa untuk kelab ini.
“Satu-satunya yang boleh mengubah kelab bola sepak ini ialah dengan kami memenangi sesuatu,” kata Postecoglou.
Tottenham menjaringkan 63 gol liga tahun ini tetapi turut dibolosi 61 kali – statistik pelik untuk kelab yang berada di tangga keempat tercorot liga.
Selepas berjaya menyempurnakan apa yang gagal dilakukan Mauricio Pochettino, Jose Mourinho dan Antonio Conte, kini pengerusi Tottenham, Daniel Levy perlu memutuskan sama ada mahu mengekalkan bekas pengurus Celtic itu. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/buriram-united-julang-trofi-kejuaraan-kelab-asean/,Buriram United julang trofi Kejuaraan Kelab ASEAN,SUKAN,"22 May 2025, 09:05AM","BURIRAM: Chatchai Bootprom menyelamatkan tiga sepakan penalti ketika Buriram United menewaskan Cong An Ha Noi 3-2 dalam penentuan penalti untuk memenangi Kejuaraan Kelab ASEAN (ACC).
Selepas masa tambahan, kedua-dua pasukan terikat 3-3 dan 5-5 secara agregat, dan penjaga gol 38 tahun, Bootprom menafikan penalti Jason Pendant Quang Vinh, Hugo Gomes dan Bui Hoang Viet Anh untuk memastikan kemenangan buat juara Liga 1 Thailand kendalian Osmar Loss itu.
“Saya belum pernah mengalami pengalaman dramatik seperti ini dalam karier saya. Saya rasa bangga dapat memenangi trofi ini.
“Kami mahu memenangi trofi ini kerana kami mahu menjadi pasukan nombor satu ASEAN,” kata Chatchai.
Selepas seri 2-2 pada aksi pertama di Hanoi minggu lalu, Pendant meletakkan pelawat di depan pada minit ke-15.
Cong An Ha Noi menambah jaringan menerusi sepakan penalti enam minit sebelum rehat, yang disempurnakan Leo Artur.
Peter Zulj merapatkan jurang untuk Buriram tujuh minit sebelum tamat permainan dan Lucas Crispim menyamakan kedudukan bagi mengheret permainan ke masa tambahan.
Crispim meletakkan Buriram di depan tetapi Cong An Ha Noi sekali lagi diberi sepakan penalti dan menyamakan kedudukan pada minit ke-105 untuk membawa perlawanan ke penentuan penalti. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/amorim-sedia-letak-jawatan-jika-tak-diperlukan/,Amorim sedia letak jawatan jika tak diperlukan,SUKAN,"22 May 2025, 11:11AM","BILBAO: Pengendali Manchester United, Ruben Amorim yakin dia masih individu tepat untuk membimbing kelab selepas kekalahan kepada Tottenham Hotspur pada final Liga Europa, tetapi sedia meletak jawatan tanpa pampasan jika kelab berpendapat sebaliknya.
Amorim dan anak buahnya cuba menebus kehampaan musim ini dengan memenangi Liga Europa selepas pasukan terperosok ke tangga ke-16 Liga Perdana Inggeris yang berbaki satu perlawanan.
Namun jaringan minit ke-42 Brennan Johnson memberikan Spurs kemenangan 1-0 dan tiket beraksi di Liga Juara-Juara Eropah musim depan, walaupun skuad kendalian Ange Postecoglou itu hanya menghuni tangga ke-17 liga dalam saingan domestik.
“Buat masa ini, saya tidak akan membela diri saya, itu bukan cara saya. Saya tidak boleh lakukannya, ia sangat sukar buat saya.
“Saya sentiasa terbuka, jika lembaga pengarah dan peminat merasakan saya tidak sesuai, saya akan pergi pada hari berikutnya tanpa memperkatakan tentang pampasan,” kata Amorim.
Terlepas saingan Liga Juara-Juara cukup merugikan buat pemilik bersama United, Jim Ratcliffe yang bakal kehilangan antara 80 hingga 100 juta pound (RM459 – RM574 juta) menerusi hak penyiaran, pendapatan hari perlawanan dan komersial.
“Ia sukar untuk kelab seperti kami tidak bersaing di Liga Juara-Juara tetapi sekarang kita perlu menghadapinya dengan perancangan berbeza, termasuk dalam pasaran.
“Namun ia memberikan kita lebih masa, lebih ruang untuk berfikir sepanjang minggu dan menjadi lebih baik di Liga Perdana Inggeris. Ini akan menjadi fokus utama kami.
“Saya tahu ia pasti sukar, kita tewas kepada pasukan Inggeris, tetapi saya berjanji yang saya tidak akan berhenti di sini, saya amat yakin,” katanya. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/berakhir-kempen-beregu-campuran-di-masters-malaysia/,Berakhir kempen beregu campuran di Masters Malaysia,SUKAN,"22 May 2025, 03:05PM","BUKIT JALIL: Dua lagi wakil negara tunduk di pusingan kedua Masters Malaysia sekaligus menamatkan penampilan beregu campuran di edisi kali ini.
Paling menghampakan tentunya gandingan Loo Bing Kun/ Toh Ee Wei yang kecundang di tangan Ye Hong Wei/ Nicole Gonzales Chan.
Pasangan kebangsaan sementara itu melepaskan kesempatan terbaik mara ke suku akhir apabila hilang rentak menerusi keputusan 21-19, 20-22 dan 18-21 di tangan lawan Taiwan.
Bing Kun/ Ee Wei tidak berjaya mencari hadiah perpisahan terbaik di pertandingan terakhir mereka apabila Ee Wei dijadual kembali bersatu dengan Chen Tang Jie selepas ini.
Beregu profesional, Wong Tien Ci/ Lim Chiew Sien juga mengalami nasib sama di Arena Axiata ketika menentang Dechapol Puavaranukroh/ Supissara Paewsampran.
Keputusan berakhir 14-21, 9-21 kepada gandingan Thailand sekaligus menjadikan kesemua lima wakil negara sektor berkenaan gagal melangkah jauh di saingan gred Super 500 itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/peminat-puas-axelsen-turun-bersua-di-kuala-lumpur/,Peminat puas Axelsen turun bersua di Kuala Lumpur,SUKAN,"22 May 2025, 04:00PM","BUKIT JALIL: Juara bertahan Masters Malaysia, Viktor Axelsen memilih untuk tidak beraksi di gelanggang kali ini namun tetap tampil bertemu dengan peminatnya.
Pemenang pingat emas Olimpik dua kali itu singgah seketika di perkarangan Arena Axiata apabila dibawa khas oleh penajanya untuk sesi bersua dan bergambar.
Kesempatan keemasan bersama dengan jaguh itu dimanfaatkan sebaiknya lebih 200 pengunjung yang sanggup beratur panjang dalam cuaca panas untuk beramah mesra.
“Saya datang untuk menunjukkan komunikasi kami di ruangan komen yang Axelsen membayangkan untuk datang ke Masters Malaysia. Dia tidak datang untuk bermain, kerana baharu menjalani pembedahan tetapi kami berhubung dan akhirnya berjumpa juga,” kata Mohd Alif Afifi yang datang dari Bangsar.
Pemain Denmark berusia 31 tahun itu bersikap ‘sporting’ menyapa dan melayan permintaan peminat menandatangani cenderamata dan bergambar.
“Axelsen merupakan pemain hebat dan selalu berada di ranking pertama dunia. Saya suka smash kencangnya, permainan bertahannya juga sangat bagus, ditambah mempunyai paras rupa,” luah Hong Zhen dari Rawang.
Axelsen dilapor tidak sempat pulih dari kecederaan menyebabkannya terlepas beraksi di sini.
Juara Terbuka India dan Jerman 2025 itu dijadual kembali ke saingan jelajah BWF di Terbuka Singapura minggu depan.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/pm-puji-semangat-juang-skuad-sepak-takraw-negara/,PM puji semangat juang skuad sepak takraw negara,SUKAN,"18 May 2025, 09:29PM","KUALA LUMPUR: Perdana Menteri, Datuk Seri Anwar Ibrahim memuji semangat juang tinggi yang dipamerkan skuad sepak takraw negara meskipun tewas kepada musuh tradisi, Thailand dalam aksi final acara regu berpasukan Piala Asia 2025 di Stadium Titiwangsa, hari ini.
Malaysia terpaksa akur apabila impian menamatkan kemarau kejuaraan selama 34 tahun dalam acara regu berpasukan terus tertangguh selepas tewas 0-2 dalam pertembungan yang berlangsung penuh sengit dan dramatik di hadapan ribuan penyokong tempatan.
Namun, Anwar menyifatkan pencapaian yang diraih barisan pemain negara tetap membanggakan.
“Meskipun tewas, pasukan negara telah mempamerkan prestasi yang membanggakan serta menunjukkan pencapaian luar biasa dalam perlawanan akhir Kejohanan Sepak Takraw Piala Asia 2025 hari ini,” katanya menerusi hantaran di laman X, hari ini.
Anwar turut menyuntik semangat buat skuad regu negara agar terus bangkit dalam kejohanan akan datang sambil menegaskan kekalahan kali ini bukan noktah kepada perjuangan mereka.
“Kekalahan hari ini bukan bererti kegagalan selamanya. Skuad regu negara pasti akan bangkit dengan lebih kuat dan padu dalam kejohanan-kejohanan yang akan datang.”
Tambah beliau lagi, seluruh rakyat Malaysia menghargai pengorbanan dan dedikasi para pemain yang telah berjuang tanpa mengenal erti putus asa demi mengharumkan nama negara.
“Terima kasih atas semangat juang yang tinggi dan usaha yang tidak mengenal penat lelah demi mengharumkan nama Malaysia.”
Sebagai rekod, kali terakhir Malaysia Malaysia menjulang kejuaraan dalam acara berpasukan adalah pada Sukan SEA Manila 1991 dan sejak itu, pelbagai generasi pemain telah mencuba nasib namun masih belum berjaya memecahkan dominasi pasukan gergasi Asia, Thailand.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/sukan/azlan-retak-tulang-siku-perlu-rehat-2-bulan/,"Azlan retak tulang siku, perlu rehat 2 bulan",SUKAN,"20 May 2025, 03:33PM","KUALA LUMPUR: Skuad sepak takraw negara berdepan tamparan apabila perejam utama skuad kebangsaan, Mohamad Azlan Alias disahkan mengalami kecederaan serius retak tulang siku pada perlawanan final regu berpasukan Piala Asia menentang Thailand, Ahad lalu.
Perkembangan mengecewakan itu dimaklumkan Persatuan Sepaktakraw Malaysia (PSM) dalam satu kenyataan selepas pemain berusia 27 tahun itu menjalani ujian perubatan penuh, hari ini.
Lebih mengecewakan, kecederaan itu memaksa Azlan yang juga antara tonggak pasukan kebangsaan dijangka memerlukan masa sekurang-kurangnya dua bulan untuk pulih sepenuhnya sebelum dapat kembali beraksi.
Dalam perlawanan menentang regu Thailand di Stadium Titiwangsa itu, Azlan mengalami kecederaan itu selepas melakukan pendaratan kurang sempurna susulan rejamannya pada set kedua.
Sekali pun regu negara yang dibarisi Azlan, Syahir Mohd Rosdi (tekong) dan Amirul Zazwan Amir sebagai pengumpan menang perlawanan set berkenaan, mereka begitupun terpaksa akur dengan kekalahan 2-1 (11-15, 15-12, 15-17).
“Azlan Alias disahkan mengalami keretakan tulang siku oleh pihak doktor selepas menjalani ujian perubatan penuh pada pagi ini. Beliau dijangkakan akan berehat selama dua bulan,” kata PSM.
Ketika ditemui selepas perlawanan pada Ahad lalu, Azlan mengakui bahawa dirinya meminta untuk tidak dikeluarkan dan memilih untuk menahan kesakitannya kerana tidak mahu perancangan pasukan terganggu.
Sebagai rekod, kehilangan pemain berpengalaman itu dijangka memberi impak kepada skuad sepak takraw negara yang dijadual menghadapi dua lagi kejohanan utama pada tahun ini iaitu Piala Raja Thai yang dijadual pada Julai dan Sukan SEA pada Disember yang berlangsung di Thailand.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/12-maut-termasuk-kanak-kanak-dalam-serangan-udara-di-ukraine/,12 maut termasuk kanak-kanak dalam serangan udara di Ukraine,DUNIA,"26 May 2025, 03:37PM","KYIV: Rusia menyerang Ukraine untuk malam kedua berturut-turut dengan dron dan peluru berpandu, mengorbankan sekurang-kurangnya 12 orang, menurut pihak berkuasa Ukraine.
Serangan berlaku ketika kedua-dua negara menyelesaikan pertukaran tawanan besar-besaran.
Tentera Udara Ukraine melaporkan, sebanyak 298 dron dan 69 peluru berpandu dilancarkan oleh Rusia sepanjang malam menjadikannya antara serangan udara terbesar sejak perang bermula.
Beberapa wilayah Ukraine dilaporkan mengalami kerosakan besar dan kehilangan nyawa dengan pasukan pertahanan udara giat berusaha memintas dan memusnahkan ancaman dari udara.
“Kebanyakan wilayah di Ukraine terjejas akibat serangan musuh. Serangan udara oleh pihak musuh direkodkan di 22 kawasan dan peluru berpandu jelajah serta dron tempur (UAV) yang ditembak di 15 lokasi,” kata Tentera Udara Ukraine menerusi Telegram.
Perkhidmatan keselamatan Ukraine melaporkan bahawa sekurang-kurangnya empat orang terbunuh dan 16 lagi cedera di ibu negara, Kyiv.
Perkhidmatan kecemasan negara pula melaporkan tiga orang kanak-kanak masing-masing berumur 8, 12 dan 17 tahun terbunuh di wilayah Zhytomyr, manakala seorang lagi mangsa maut di bandar selatan Mykolaiv.
Empat lagi orang terbunuh dalam serangan di wilayah Khmelnytskyi, menurut Sergiy Tyurin, Timbalan Ketua Pentadbiran Tentera Wilayah, yang turut memaklumkan bahawa infrastruktur awam telah musnah dalam serangan itu. – AL JAZEERA
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/puting-beliung-landa-3-wilayah-di-chile/,Puting beliung landa 3 wilayah di Chile,DUNIA,"26 May 2025, 02:38PM","CHILE: Jabatan Meteorologi Chile mengeluarkan amaran berjaga-jaga susulan puting beliung di wilayah Araucanía, Los Ríos dan Los Lagos berikutan keadaan atmosfera yang tidak stabil.
Menurut Perkhidmatan Pencegahan Bencana Negara, tiada kematian atau kerosakan infrastruktur dilaporkan setakat ini. Namun begitu, Gabenor Wilayah Los Lagos, Alejandro Santana, mengesahkan bahawa sekurang-kurangnya lapan orang cedera.
Pihak berkuasa menasihatkan penduduk di kawasan terlibat untuk terus berjaga-jaga dan mengikuti arahan serta maklumat terkini daripada saluran rasmi. REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/ahli-parlimen-eropah-dan-arab-bertemu-di-madrid-bincang-perang-gaza/,"Ahli Parlimen Eropah dan Arab bertemu di Madrid, bincang perang Gaza",DUNIA,"26 May 2025, 10:58AM","MADRID: Wakil negara-negara Eropah dan Arab berkumpul di Madrid, Sepanyol bagi membincangkan konflik berterusan di Gaza.
Dalam ucapan ketika mesyuarat itu, Perdana Menteri Palestin, Mohammad Mustafa, memberitahu wartawan beliau ingin melihat penglibatan lebih besar dari Amerika Syarikat.
Ujarnya, penglibatan lebih aktif dan positif oleh Amerika Syarikat dapat membantu membawa keamanan dan kestabilan ke rantau itu.
Sementara Menteri Luar tuan rumah Sepanyol, Jose Manuel Albares, pula menegaskan keperluan untuk melaksanakan embargo senjata.
Ujarnya, perkara terakhir yang diperlukan Asia Barat ketika ini adalah berkenaan senjata dengan mengkaji semula senarai sekatan individu yang dimiliki oleh setiap negara serta Kesatuan Eropah.
Keganasan rejim Israel di Gaza sehingga kini meragut lebih 53,900 nyawa rakyat Palestin selain mengakibatkan hampir seluruh penduduknya hilang tempat tinggal dan kebuluran.
20 negara menghadiri sidang kemuncak itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/dua-kakitangan-icrc-terbunuh-angkara-serangan-israel-di-khan-younis/,Dua kakitangan ICRC terbunuh angkara serangan Israel di Khan Younis,DUNIA,"26 May 2025, 07:16AM","KHAN YOUNIS: Jawatankuasa Palang Merah Antarabangsa (ICRC) dalam satu kenyataan pada mengesahkan dua kakitangannya, Ibrahim Eid dan Ahmad Abu Hilal, terbunuh dalam satu serangan ke atas sebuah rumah di Khan Younis pada Sabtu (24 Mei).
ICRC menyifatkan kematian mereka mencerminkan angka korban awam yang tidak tertanggung di Gaza.
Justeru badan itu sekali lagi menggesa gencatan senjata segera serta menyeru agar orang awam, termasuk petugas perubatan, bantuan kemanusiaan dan pertahanan awam, dihormati dan dilindungi.
Dalam kenyataan berasingan, Pejabat Media Gaza memaklumkan rejim Israel kini menguasai 77% wilayah Gaza, sama ada melalui kehadiran tentera darat, perintah pemindahan atau serangan yang menyebabkan penduduk tidak dapat kembali ke kediaman mereka.
Menurut pihak berkuasa kesihatan Gaza, sehingga kini konflik meragut lebih 53,900 nyawa rakyat Palestin dan menyebabkan kemusnahan besar di wilayah itu.
Kumpulan bantuan kemanusiaan turut melaporkan peningkatan kes kekurangan zat makanan yang serius di kawasan terjejas.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/serangan-israel-korbankan-23-penduduk-palestin-termasuk-wartawan/,"Serangan Israel korbankan 23 penduduk Palestin, termasuk wartawan",DUNIA,"25 May 2025, 07:13PM","GAZA: 23 penduduk Palestin dilaporkan terkorban dalam beberapa serangan udara oleh tentera Israel di seluruh Semenanjung Gaza, hari ini.

Menurut kenyataan pihak berkuasa kesihatan Gaza, seorang wartawan tempatan dan seorang pegawai kanan perkhidmatan penyelamat adalah antara yang terbunuh dalam kejadian itu.

Serangan terbaharu dilaporkan berlaku di tiga kawasan berasingan, iaitu Khan Younis di selatan, Jabalia di utara dan Nuseirat di bahagian tengah Gaza.

Di Jabalia, wartawan tempatan, Hassan Majdi Abu Warda, dan beberapa ahli keluarganya maut apabila rumah mereka dibedil dalam serangan udara awal pagi tadi.

Menurut Pejabat Media Kerajaan Gaza yang dikendalikan oleh Hamas, kematian Abu Warda menjadikan jumlah wartawan Palestin yang terkorban sejak peperangan bermula meningkat kepada 220 orang.

Sementara itu, di Nuseirat, pegawai kanan perkhidmatan kecemasan awam, Ashraf Abu Nar, dan isterinya adalah antara yang terbunuh dalam serangan yang turut menyasarkan rumah mereka.

Setakat ini, tentera Israel belum mengeluarkan sebarang kenyataan rasmi berhubung serangan tersebut.

Dalam kenyataan berasingan, pejabat media itu turut memaklumkan bahawa tentera Israel kini menguasai 77 peratus kawasan Semenanjung Gaza, sama ada melalui kehadiran tentera darat, perintah pemindahan atau pengeboman berterusan yang menghalang penduduk daripada kembali ke rumah mereka.

Sayap bersenjata Hamas dan Jihad Islam menyatakan bahawa mereka telah melancarkan beberapa serangan hendap menggunakan bom dan roket anti-kereta kebal ke atas tentera Israel di beberapa lokasi sekitar Gaza.

Jumaat lalu, tentera Israel memaklumkan bahawa mereka telah menjalankan lebih banyak serangan sepanjang malam di Gaza, dengan menyasarkan 75 lokasi termasuk kemudahan penyimpanan senjata dan pelancar roket.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/cuaca-panas-arab-saudi-laksana-lockdown-enam-jam-di-arafah-mina/,"Cuaca panas, Arab Saudi laksana ‘lockdown’ enam jam di Arafah, Mina",DUNIA,"25 May 2025, 02:21PM","MAKKAH: Susulan cuaca panas yang semakin meningkat di Makkah, kerajaan Arab Saudi menyarankan semua pengendali jemaah haji negara masing-masing, melaksanakan ‘lockdown’ atau sekatan keluar masuk di khemah ketika di Arafah dan Mina.
Ini kerana, Kementerian Haji dan Umrah Arab Saudi bimbang keselamatan jemaah haji.
Sekatan dalam tempoh enam jam yang bermula jam 10 pagi hingga 4 petang itu bagi mengelak jemaah haji daripada alami strok haba.
Menerusi saranan itu, jemaah haji dinasihat kekal di dalam khemah.
Difahamkan, cuaca panas dijangka mencecah 50 darjah Celsius pada hari wukuf di Arafah, menyebabkan bahang meningkat dengan ketara.
Khutbah Arafah juga difahamkan akan disiarkan secara langsung pada skrin besar di dalam khemah bagi memudahkan jemaah.
Sementara itu, Direktorat Am Pasport (Jawazat) berkata, Arab Saudi sudah menerima 890,883 jemaah haji setakat Jumaat lalu.
Jumlah itu turut mencerminkan momentum yang berterusan menjelang musim haji ketika jemaah terus memasuki Arab Saudi.
Jawazat melaporkan 846,415 jemaah tiba melalui lapangan terbang antarabangsa, 41,646 melalui lintasan sempadan darat, dan 2,822 melalui pelabuhan.
Direktorat itu mengesahkan semua sumber yang diperlukan sudah digerakkan untuk memudahkan proses kemasukan termasuk sistem teknikal lanjutan dan kakitangan yang fasih pelbagai bahasa di semua pintu masuk utama.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/serangan-dron-rusia-gegar-kyiv-beberapa-bandar-ukraine/,"Serangan dron Rusia gegar Kyiv, beberapa bandar Ukraine",DUNIA,"25 May 2025, 12:55PM","KYIV: Tentera Rusia melancarkan serangan udara besar-besaran ke atas Kyiv dan beberapa bandar utama Ukraine awal pagi tadi.
Serangan itu mengorbankan tiga orang di kawasan luar ibu negara serta mencederakan sekurang-kurangnya 11 orang di bandar Kyiv.
Menurut pegawai tempatan, serangan itu turut menyebabkan kerosakan pada kediaman, bangunan komersial dan infrastruktur awam.
Dalam pada itu, beberapa pusat wilayah utama turut menjadi sasaran, termasuk bandar kedua terbesar Ukraine, Kharkiv, serta Mykolaiv di selatan dan Ternopil di bahagian barat.
Ketua Pentadbiran Tentera Kyiv, Timur Tkachenko memaklumkan bahawa 11 orang cedera akibat serangan dron yang mengenai sebuah bangunan pangsapuri lima tingkat di daerah Holosiivskyi.
Selain itu, kebakaran yang tercetus telah merosakkan bahagian luar bangunan, sebuah rumah persendirian dan pusat perniagaan turut mengalami kerosakan di kawasan lain.
Jumaat lalu, Rusia melancarkan puluhan dron dan peluru berpandu balistik dalam salah satu serangan udara gabungan terbesar sejak perang bermula tiga tahun lalu.
Dalam serangan itu, beberapa bangunan pangsapuri turut rosak dan 15 orang dilaporkan cedera.
Datuk Bandar Kharkiv, Ihor Terekhov berkata, tiga daerah bandar terkena serangan dron dan mencederakan tiga orang.
Serangan dron mencederakan dua orang di kawasan perumahan bandar selatan Mykolaiv, manakala serangan peluru berpandu ke atas Ternopil di barat Ukraine turut mencetuskan kebakaran kecil.
Kementerian Pertahanan Rusia melaporkan bahawa unit pertahanan udaranya telah memintas atau memusnahkan 95 dron Ukraine dalam tempoh empat jam.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/kereta-f1-schumacher-dijual-rm76-87-juta/,Kereta F1 Schumacher dijual RM76.87 juta,DUNIA,"25 May 2025, 11:54AM","MONACO: Kereta Formula Satu (F1) Ferrari yang dipandu Michael Schumacher ketika memenangi Grand Prix Monaco dan Hungary 2001 dilelong pada harga AS$18.17 juta (RM76.87 juta), menurut RM Sotheby’s.
Lelongan berkenaan diadakan di Monaco menjelang kelayakan Grand Prix di kota berkenaan semalam.
Kereta F2001 yang dipandu pelumba legenda Jerman itu menjadi kereta F1 termahal yang pernah dipandu legenda Ferrari itu.
Ia mengatasi rekod kereta F2003 yang dipandu Schumacher pada tahun 2003 dan dijual pada harga AS$13.2 juta (RM55.84 juta) pada tahun 2022.
Kereta F2001 menduduki tangga keempat kereta F1 termahal pernah dijual. Rekod dunia pada AS$52.52 juta (RM222.19 juta) untuk kereta Mercedes W196 yang dipandu legenda F1, Juan Manuel Fangio dan Stirling Moss pada era 1950-an. Ia dilelong awal tahun ini.
Schumacher, 56, memandu Ferrari F2001 untuk kemenangan kelima dan terakhirnya di GP Monaco, diikuti dengan kemenangan di Hungary. Kemenangan itu menjelmakan gelaran dunia keempat buat Schumacher. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/890883-jemaah-tiba-di-arab-saudi-bagi-musim-haji-1446h1/,"890,883 jemaah tiba di Arab Saudi bagi musim Haji 1446H",DUNIA,"25 May 2025, 07:24AM","ARAB SAUDI: Jumlah jemaah haji antarabangsa yang tiba di Arab Saudi bagi musim Haji 1446 Hijrah mencapai 890,883 orang setakat penghujung hari Jumaat, menurut Direktorat Jeneral Imigresen (Jawazat).
Jumlah ini menunjukkan peningkatan berterusan apabila jemaah terus memasuki negara itu melalui lapangan terbang, sempadan darat dan pelabuhan laut sebagai persediaan untuk ibadah tahunan terbabit.
Jawazat melaporkan bahawa seramai 846,415 jemaah tiba melalui lapangan terbang antarabangsa, 41,646 melalui sempadan darat dan 2,822 melalui pelabuhan laut.
Pihak direkorat menegaskan bahawa semua sumber yang diperlukan sudah digerakkan untuk memudahkan proses kemasukan, termasuk sistem teknologi canggih dan kakitangan pelbagai bahasa di semua pintu masuk utama.
Syarikat Lapangan Terbang Jeddah mengesahkan kesiapsiagaan penuh operasinya bagi musim Haji 1446, dengan persiapan menyeluruh di tiga terminal utama: Terminal 1, Terminal Utara, dan Kompleks Haji dan Umrah khas.
Kemudahan termasuk 558 kaunter imigresen, 407 stesen daftar masuk bagasi, 81 peranti pemeriksaan kastam dan 259 ruang parkir bas, semuanya sebahagian daripada pelan menyeluruh untuk memudahkan pengalaman ketibaan jemaah.
Seiring dengan pertambahan jumlah jemaah, Kementerian Dalam Negeri Arab Saudi mengeluarkan amaran tegas kepada individu yang cuba menunaikan haji tanpa kebenaran rasmi.
Kementerian menjelaskan bahawa semua jenis visa lawatan termasuk visa pelancongan, perniagaan dan lawatan keluarga tidak melayakkan pemegangnya menunaikan haji.
Hanya visa haji rasmi yang membenarkan kemasukan ke kawasan suci semasa musim haji.
Kementerian turut menekankan bahawa mana-mana individu yang masuk atau kekal berada di Makkah atau kawasan suci antara 1 Dzulkaedah hingga 14 Zulhijjah menggunakan visa lawatan akan dikenakan denda sehingga SR20,000. Pesalah juga akan diusir dan dikenakan larangan kemasukan semula ke Kerajaan selama 10 tahun.
Pihak berkuasa menyeru semua warga, penduduk dan pelawat agar mematuhi peraturan haji yang ditetapkan demi keselamatan dan kesejahteraan semua jemaah.
Kementerian turut menggalakkan orang awam melaporkan sebarang pelanggaran dengan menghubungi talian 911 di wilayah Makkah, Madinah, Riyadh, dan Wilayah Timur, atau 999 di kawasan lain di seluruh Kerajaan. SAUDI GAZETTE
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/penduduk-palestin-cedera-dalam-serangan-pendatang-haram-yahudi-di-tebing-barat/,Penduduk Palestin cedera dalam serangan pendatang haram Yahudi di Tebing Barat,DUNIA,"25 May 2025, 07:23AM","TEBING BARAT: Beberapa penduduk Palestin cedera dalam serangan pendatang haram Yahudi di Tebing Barat, menurut laporan agensi berita Palestin, Wafa.
Persatuan Bulan Sabit Merah Palestin melaporkan lima penduduk Palestin cedera di Mughayer Al-Deir, berhampiran bandar Deir Dibwan, timur Ramallah, apabila penduduk Yahudi menyerang komuniti terbabit.
Sumber Pasukan Keselamatan Palestin memberitahu Wafa, kumpulan pendatang haram Yahudi dengan perlindungan pasukan keselamatan rejim Israel melepaskan tembakan ke arah penduduk serta menyerang mereka secara fizikal.
Sementara itu, tujuh lagi penduduk Palestin dilaporkan cedera dalam satu lagi serangan di Kisan, timur Baitulaham.
Wafa memetik Ahmad Ghazal, Setiausaha Pergerakan Fatah di Kisan melaporkan, penduduk haram Yahudi membaling batu ke arah penduduk Palestin dan merosakkan harta benda semasa serangan tersebut, manakala pasukan rejim Israel turut melepaskan bom dan gas pemedih mata. – AL JAZEERA
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/ribut-debu-hujan-landa-pakistan-8-maut-45-cedera/,"Ribut debu, hujan landa Pakistan, 8 maut, 45 cedera",DUNIA,"25 May 2025, 07:19AM","PAKISTAN: Sekurang-kurangnya lapan orang maut dan 45 yang lain cedera apabila ribut debu diikuti hujan melanda beberapa bahagian di Punjab, Pakistan, menurut satu kenyataan akhbar daripada Pihak Berkuasa Pengurusan Bencana Wilayah (PDMA).
Kematian itu dikaitkan dengan kejadian runtuhan rumah dan orang ramai berada di tempat yang tidak selamat. Beberapa rumah turut mengalami kerosakan, menurut kenyataan tersebut.
Di Lahore, ibu negeri wilayah Punjab, pokok-pokok dan panel solar mengalami kerosakan. PDMA menggesa penduduk agar tidak keluar dari rumah.
Ribut berlaku selepas gelombang haba yang berterusan sepanjang minggu di beberapa bahagian Pakistan. Jabatan Meteorologi Pakistan meramalkan ribut debu, kilat dan hujan pada hari tersebut. REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/malaysia-terus-dapat-pujian-usaha-bantu-myanmar-capai-keamanan/,Malaysia terus dapat pujian usaha bantu Myanmar capai keamanan,DUNIA,"24 May 2025, 08:01PM","Oleh: Zulfakhri Shamsul Ariffin, Farah Nabilah Wazer & Amanda Lopez
KUALA LUMPUR: Usaha Malaysia dalam membantu Myanmar ke arah proses pendamaian terus mendapat pengiktirafan dan sokongan negara-negara anggota ASEAN, termasuk Filipina dan Laos.
Menteri Hal Ehwal Luar Filipina, Tuan Yang Terutama (TYT) Enrique Manalo berkata, perbincangan mengenai isu Myanmar berjalan lancar dengan kesemua negara anggota ASEAN bersepakat untuk meneruskan komitmen terhadap Konsensus Lima Perkara.
“Kami mengulangi pendirian terhadap Konsensus Lima Perkara dan bersetuju bahawa ASEAN akan terus berusaha keras ke arah mempromosikan keamanan serta kestabilan di Myanmar.
“Kami turut mengucapkan tahniah kepada Malaysia atas usahanya setakat ini dalam membantu menggerakkan proses yang boleh membawa kepada dialog yang sebenar antara pihak-pihak yang bertentangan,” katanya ketika ditemui media selepas mesyuarat berkaitan.
Sementara itu, Menteri Luar Laos, TYT Thongsavanh Phomvihane turut mengiktiraf pendirian Malaysia dalam membantu menyelesaikan krisis Myanmar.
“Kami sedang bekerjasama ke arah itu,” katanya ringkas.
Ketika ditanya sama ada beliau melihat Malaysia mengambil langkah lebih berani dalam hal ini, Thongsavanh turut menghargai kepimpinan Malaysia yang aktif dalam usaha tersebut di bawah kepengerusiannya.
Dalam pada itu, Menteri Luar Thailand TYT Maris Sangiampongsa menyatakan penghargaan terhadap kepimpinan Malaysia selaku Pengerusi ASEAN dalam menggerakkan usaha menyelesaikan krisis kemanusiaan dan politik di Myanmar.
“Saya fikir itu adalah tanggungjawab pengerusi, dan saya ingin memberi kredit kepada pengerusi,” katanya.
Malaysia kini mempengerusikan Jawatankuasa Tertinggi ASEAN Mengenai Myanmar dan menyatakan komitmen untuk meneruskan pendekatan berprinsip dan pragmatik bagi mencari penyelesaian jangka panjang terhadap konflik yang berlarutan sejak rampasan kuasa tentera pada 2021.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/misteri-bau-mumia-mesir-purba-akhirnya-terbongkar/,Misteri bau mumia Mesir purba akhirnya terbongkar,DUNIA,"22 May 2025, 07:06PM","KAHERAH: Kajian terkini mendapati mumia Mesir purba mengeluarkan aroma berbau kayu, pedas, dan manis.
Penemuan terbaru itu diterbitkan dalam Journal of the American Chemical Society, melibatkan sekumpulan saintis dari University College London (UCL) dan Universiti Ljubljana, Slovenia, dengan kerjasama konservator serta kurator dari Muzium Mesir di Kaherah.
Menurut Dr. Cecilia Bembibre, saintis dari UCL, mereka telah menganalisis bau sembilan mumia Mesir purba dalam kajian itu untuk cuba memahami dengan lebih lanjut mengenai proses mumifikasi, pengawetan, dan sejarah warisan yang sangat penting.
Untuk mengenal pasti aroma tersebut, para saintis mengambil 10 liter sampel udara dari dalam sarkofagus mumia menggunakan tiub pensampelan.
Sampel ini kemudian dianalisis menggunakan spektrometer jisim kromatografi gas bagi mengenal pasti setiap pelepasan kimia.
“Panel penilai manusia yang terlatih kemudiannya menggambarkan dan menerangkan kualiti, keamatan, serta kesedapan bau berkenaan,” katanya.
Kumpulan penyelidik mendapati aroma tersendiri itu terhasil daripada penggunaan resin dan minyak seperti pain, juniper, kemenyan, luban serta lilin yang digunakan dalam proses pengawetan purba.
“Bau itu dianggap ‘menyenangkan’ sehingga hari ini, kerana ia mencerminkan kepercayaan orang Mesir kuno,” tambahnya lagi.
Kumpulan saintis turut merancang untuk mencipta “landskap bau” di muzium bertujuan membolehkan pengunjung merasai sendiri pengalaman aroma berkenaan sebagai sebahagian daripada warisan Mesir purba.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/80-terbunuh-dan-sejumlah-yang-lain-cedera-dalam-serangan-rejim-israel-di-gaza-dalam-tempoh-24-jam/,80 maut dalam tempoh 24 jam di Gaza,DUNIA,"23 May 2025, 09:47AM","GAZA: Kira-kira 50 mangsa dilaporkan masih terperangkap di bawah sisa runtuhan dalam serangan di Jabalia, utara Gaza.
Pejabat Media Kerajaan Gaza dalam pada itu mendedahkan, lapan serangan udara membunuh sekurang-kurangnya enam pegawai keselamatan yang menjaga bantuan kemanusiaan daripada dicuri.
Sepanjang perang, Israel menyasarkan pegawai keselamatan di sekitar konvoi bantuan. Pengkritik berpendapat ia adalah dasar yang disengajakan untuk menyebarkan kekacauan dan memburukkan lagi krisis kemanusiaan di Gaza.
Ketegangan di Tebing Barat pula menyaksikan beberapa penduduk Palestin cedera akibat serangan pendatang haram Yahudi.
Suspek serangan membakar beberapa rumah dan kenderaan penduduk di bandar Burqin. Malah sumber tempatan memberitahu media Wafa, serangan dilakukan di bawah perlindungan pihak berkuasa rejim Israel.
Tindakan biadap pengganas rejim melepaskan tembakan ke arah diplomat asing dalam satu insiden di daerah Jenin juga mendapat kecaman masyarakat antarabangsa. AL JAZEERA
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/tiga-maut-8-cedera-dalam-nahas-pesawat-ringan-di-kawasan-perumahan/,"Tiga maut, 8 cedera dalam nahas pesawat ringan di kawasan perumahan",DUNIA,"23 May 2025, 10:26AM","SAN DIEGO: Sekurang-kurangnya tiga maut, manakala lapan yang lain cedera selepas sebuah pesawat ringan terhempas dekat kawasan perumahan di San Diego, Amerika Syarikat.
Menurut Pentadbiran Penerbangan Persekutuan (FAA), nahas pesawat jenis Cessna 550 ini berlaku sekitar jam 3.45 pagi waktu tempatan sewaktu penerbangan dari Kansas, sebelum menghampiri Lapangan Terbang Eksekutif Montgomery-Gibbs.
Kira-kira 10 kediaman penduduk terjejas susulan terkena serpihan pesawat, selain puluhan kereta terbakar di kawasan perumahan yang kebanyakannya didiami oleh keluarga anggota tentera.
Salah seorang penumpang yang terkorban dikenal pasti sebagai ejen muzik, Dave Shapiro.
Nahas pesawat terbabit dikaitkan dengan keadaan kabus tebal, namun punca sebenar masih dalam siasatan. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/lebih-755000-jemaah-haji-tiba-di-arab-saudi/,"Lebih 755,000 jemaah haji tiba di Arab Saudi",DUNIA,"23 May 2025, 10:28AM","ARAB SAUDI: Pengarah Jeneral Pasport (Jawazat) mengumumkan sejumlah 755,344 jemaah tiba di Arab Saudi untuk menunaikan Haji 1446H melalui pintu masuk udara, darat dan laut negara itu setakat hari Rabu, 21 Mei 2025.
Menurut Jawazat, 725,297 jemaah tiba melalui lapangan terbang, 27,225 melalui laluan darat dan 2,822 jemaah memasuki negara ini melalui laut.
Jawazat turut menegaskan bahawa semua sumber digerakkan untuk memudahkan prosedur ketibaan jemaah haji. Pegawai yang berkelayakan dengan pelbagai bahasa serta peralatan teknikal canggih ditempatkan di semua pintu masuk antarabangsa bagi memastikan pemprosesan yang lancar dan efisien.
Pihak berkuasa Saudi sudah melengkapkan segala persiapan yang teliti dan sempurna bagi membolehkan jemaah menunaikan ibadah haji dengan mudah dan selesa. Timbalan Emir Makkah, Putera Saud bin Mishaal, mengadakan lawatan pemeriksaan pada hari Selasa untuk menilai kesiapsiagaan operasional negara bagi Haji 2025, dengan meninjau projek-projek dan sistem yang bertujuan untuk memastikan keselamatan, keselesaan, dan kesejahteraan jemaah.
Menteri Haji, Tawfiq Al-Rabiah, turut membuat lawatan pada hari Selasa ke beberapa projek baru yang dilaksanakan oleh Kidana Development Company untuk memperbaiki dan membangunkan persekitaran tempat-tempat suci. Antara projek tersebut termasuklah hospital kecemasan baru di Mina dengan kapasiti 200 katil, 71 pusat kecemasan sepanjang laluan pejalan kaki di tempat-tempat suci, serta pemasangan peneduh dan penyaman udara di dataran sekitar Masjid Namirah.
Menteri Pengangkutan dan Logistik, Eng. Saleh Al-Jasser, melancarkan beberapa inisiatif inovatif untuk Musim Haji 2025 pada hari Isnin lalu, dengan tujuan meningkatkan keselesaan jemaah di tempat-tempat suci. Pelancaran ini termasuklah pengembangan Inisiatif Jalan Getah Fleksibel dan Penyejukan Jalan, selain dua inisiatif baru: penanaman pokok dan peningkatan persekitaran di jalan getah fleksibel, serta laluan khas untuk orang kurang upaya.
Dataran timur fasiliti Jamarat di Mina, tempat jemaah akan melaksanakan ritual melontar, dipasang 200 kipas kabus untuk menyejukkan udara sepanjang musim Haji. SAUDI GAZETTE
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/18-cedera-dalam-serangan-pisau-di-stesen-kereta-api-hamburg/,18 cedera dalam serangan pisau di stesen kereta api Hamburg,DUNIA,"24 May 2025, 07:17AM","JERMAN: 18 orang cedera dalam serangan pisau di stesen kereta api Hamburg, lapor akhbar Jerman, Bild dan polis tempatan mengesahkan bahawa mereka sudah menangkap suspek.
Empat mangsa dalam keadaan kritikal dan enam lagi mengalami kecederaan serius, lapor Bild, sambil menjelaskan motif serangan tersebut masih belum jelas.
Polis berkata suspek penyerang adalah seorang wanita berusia 39 tahun yang membenarkan dirinya ditangkap tanpa sebarang pergelutan.
“Setakat ini, kami tiada bukti yang menunjukkan bahawa wanita tersebut bertindak dengan motif politik,” kata jurucakap polis Hamburg, Florian Abbenseth. “Sebaliknya, kami mempunyai maklumat yang mana kami kini sedang menyiasat terutamanya sama ada beliau mungkin berada dalam keadaan tekanan mental.”
Canselor Jerman, Friedrich Merz, berkata dalam satu pos di platform media sosial X bahawa berita dari Hamburg itu adalah “mengejutkan.”
“Fikiran saya bersama mangsa dan keluarga mereka,” katanya. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/rundingan-pusingan-ke-5-antara-iran-dan-as-berakhir-di-rom/,Rundingan pusingan ke-5 antara Iran dan AS berakhir di Rom,DUNIA,"24 May 2025, 07:18AM","ITALI: Rundingan pusingan kelima antara Iran dan Amerika Syarikat berakhir di Rom dengan kemajuan terhad tetapi masih tidak jelas, menurut perantara Oman yang memfasilitasi perbincangan tersebut.
Perbincangan yang diadakan di Kedutaan Oman di Itali berlangsung lebih tiga jam dan dipimpin oleh Menteri Luar Iran, Abbas Araqchi, serta Duta Khas Amerika Syarikat untuk Timur Tengah, Steve Witkoff. Oman memainkan peranan sebagai perantara tidak langsung sepanjang rundingan tersebut.
Menteri Luar Oman, Sayyid Badr bin Hamad bin Hamood Albusaidi dalam kenyataannya berkata, pusingan kelima rundingan Iran-AS “berakhir hari ini di Rom dengan sedikit kemajuan, tetapi tidak konklusif.”
Beliau menambah bahawa isu-isu yang tinggal dijangka akan diperjelaskan dalam beberapa hari akan datang, bagi membolehkan pihak-pihak yang terlibat bergerak ke arah mencapai perjanjian yang mampan.
Menteri Luar Iran, Seyed Abbas Araghchi memberitahu, pusingan kelima rundingan Iran-AS ini adalah yang paling profesional setakat ini.
Pelbagai idea dibincangkan dalam pusingan kelima tersebut dan diputuskan bahawa kedua-dua pihak akan menilai semula idea-idea tersebut dan membuat persiapan untuk pusingan seterusnya, yang diharapkan akan “memasuki fasa perincian tertentu” jika kedua-dua pihak menerima penyelesaian baru, katanya.
Rundingan tidak langsung ini tidak akan selesai dalam dua atau tiga pusingan kerana kompleksitinya, kata menteri tersebut.
Sementara itu, Jurucakap Kementerian Luar Iran, Esmaeil Baghaei menulis di platform media sosial X bahawa pusingan kelima berlangsung dalam suasana “tenang dan profesional,” dan tarikh serta lokasi pusingan seterusnya akan diputuskan dan diumumkan kemudian.
Sebelumnya, Iran dan Amerika Syarikat mengadakan empat pusingan rundingan tidak langsung yang dipermudah oleh Oman bermula pada bulan April lalu mengenai program nuklear Tehran dan pemansuhan sekatan-sekatan AS, tiga daripadanya di Muscat dan satu di Rom.
Dalam beberapa hari terakhir, pegawai-pegawai AS secara berulang kali menuntut agar Iran menghentikan sepenuhnya pengayaan uranium, permintaan yang dengan tegas ditolak oleh Tehran. – REUTERS
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/pertukaran-tahanan-terbesar-antara-rusia-dan-ukraine/,Pertukaran tahanan terbesar antara Rusia dan Ukraine,DUNIA,"24 May 2025, 07:19AM","UKRAINE: Rusia dan Ukraine masing-masing menyerahkan 390 tentera dan orang awam dalam pertukaran tahanan terbesar sejak permulaan pencerobohan Rusia secara besar-besaran pada 2022.
Kedua-dua pihak memulangkan 270 anggota tentera dan 120 orang awam di sempadan Ukraine dengan Belarus, sebagai sebahagian daripada satu-satunya perjanjian yang dipersetujui dalam rundingan langsung di Istanbul seminggu yang lalu.
Kedua-dua pihak bersetuju untuk menukar 1,000 tahanan dan mengesahkan bahawa akan ada lebih banyak pertukaran dalam beberapa hari akan datang.
Kementerian Pertahanan Rusia menyatakan bahawa tentera dan orang awam, termasuk mereka yang ditangkap oleh tentera Ukraine di wilayah sempadan Kursk di Rusia semasa serangan Kyiv dalam beberapa bulan kebelakangan ini adalah antara yang diserahkan.
Mereka kini berada di wilayah Belarus dan akan dibawa ke Rusia untuk pemeriksaan dan rawatan perubatan, kata kementerian itu.
” Kami membawa orang kita pulang,” umum Presiden Ukraine, Volodymyr Zelensky, di media sosial.
” Kami sedang mengesahkan setiap nama, setiap butiran tentang setiap individu.”
Pusat penyelarasan Ukraine untuk tahanan perang berkata, 270 tentera Ukraine yang dibebaskan itu berjuang di pelbagai wilayah di timur dan utara, dari Kyiv, Chernihiv dan Sumy hingga Donetsk, Kharkiv dan Kherson.
Tiga daripada 390 yang dibebaskan pada hari Jumaat adalah wanita. SAUDI GAZETTE
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/lawrence-wong-ketuai-angkat-sumpah-kabinet-baharu-singapura/,Lawrence Wong ketuai angkat sumpah kabinet baharu Singapura,DUNIA,"24 May 2025, 07:20AM","SINGAPURA: Perdana Menteri Singapura, Lawrence Wong, mengetuai istiadat upacara angkat sumpah Kabinet bagi penggal baharu pentadbiran republic itu di Istana selepas kemenangan besar diraih Parti Tindakan Rakyat (PAP) pada Pilihan Raya Umum, 3 Mei lalu.
Majlis itu disiarkan secara langsung melalui televisyen dan platform media sosial, bermula jam 8 malam dengan nyanyian lagu kebangsaan Majulah Singapura, diikuti ucapan oleh Presiden, Tharman Shanmugaratnam.
Wong yang turut memegang portfolio Menteri Kewangan, mengangkat sumpah kesetiaan dan ikrar pelaksanaan tugas dengan disaksikan Tharman dan Ketua Hakim Negara Singapura, Sundaresh Menon.
Beliau kemudian menerima surat cara pelantikan daripada Presiden.
Turut mengangkat sumpah selepas itu ialah Menteri Kanan, Lee Hsien Loong; Timbalan Perdana Menteri merangkap Menteri Perdagangan dan Perusahaan, Gan Kim Yong; serta tiga Menteri Penyelaras.
Mereka adalah Menteri Penyelaras Keselamatan Negara dan Menteri Hal Ehwal Dalam Negeri, K Shanmugam; Menteri Penyelaras Perkhidmatan Awam dan Menteri Pertahanan, Chan Chun Sing; serta Menteri Penyelaras bagi Dasar Sosial dan Menteri Kesihatan, Ong Ye Kung.
Selepas itu, sembilan Menteri, 12 Menteri Negara Kanan dan lapan Menteri Negara turut mengangkat sumpah.
Kesemua menteri berkenaan mengangkat sumpah kesetiaan dan ikrar pelaksanaan tugas serta menerima surat cara pelantikan daripada Presiden.
Seorang lagi Menteri Negara, Zhulkarnain Abdul Rahim, akan mengangkat sumpah pada tarikh yang diumumkan kemudian kerana pelantikannya hanya berkuat kuasa mulai 1 Februari 2026.
Setiausaha Parlimen Kanan juga akan mengangkat sumpah pada tarikh yang berasingan.
Wong mengumumkan barisan Kabinet baharunya Rabu lalu.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/raja-salman-undang-1300-jemaah-dari-100-negara-tunai-haji/,"Raja Salman undang 1,300 jemaah dari 100 negara tunai haji",DUNIA,"24 May 2025, 08:13AM","RIYADH: Penjaga Dua Masjid Suci, Raja Salman bin Abdulaziz Al Saud mengeluarkan arahan diraja untuk mengundang 1,300 jemaah lelaki dan wanita dari 100 negara untuk menunaikan ibadah haji tahun ini.
Inisiatif itu dilaksana di bawah Program Tetamu Penjaga Dua Masjid Suci untuk Haji, Umrah dan Ziarah yang dikendali Kementerian Hal Ehwal Islam, Dakwah dan Bimbingan Arab Saudi.
Menurut Agensi Berita Arab Saudi (SPA), program itu bertujuan memperkukuh ikatan kerohanian dan budaya dalam kalangan umat Islam di seluruh dunia.
Menteri Hal Ehwal Islam, Dakwah dan Bimbingan, Sheikh Dr Abdullatif Al Alsheikh yang menyelia pelaksanaan program itu merakamkan penghargaan kepada Raja Salman dan Putera Mahkota Mohammed bin Salman atas sokongan berterusan mereka.
Beliau menyifatkan arahan berkenaan sebagai manifestasi komitmen mendalam Arab Saudi dalam berkhidmat kepada dunia Islam dan peranannya yang terkemuka dalam hal ehwal keagamaan.
Beliau turut menekankan bahawa inisiatif itu menyokong usaha Kerajaan Arab Saudi untuk memperdalam kesatuan Islam dan selaras dengan matlamat kemanusiaan Visi Arab Saudi 2030.
Sehubungan itu, kementerian telah menggerakkan semua sumber bagi memastikan pengalaman yang lancar dan berkualiti tinggi untuk tetamu haji.
Sejak dimulakan pada 1996, program itu telah menerima kira-kira 65,000 jemaah dari 140 negara.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/netanyahu-risau-perancis-britain-kanada-sokong-hamas/,"Netanyahu ‘risau’, Perancis, Britain & Kanada sokong Hamas",DUNIA,"24 May 2025, 10:04AM","BAITULMAQDIS: ‘Ketua Pengganas’ Perdana Menteri Israel, Benjamin Netanyahu menuduh pemimpin Perancis, Britain dan Kanada cuba membantu kumpulan pejuang Palestin, Hamas selepas ketiga-tiga negara itu memberi amaran akan mengambil “tindakan konkrit” sekiranya Israel tidak menghentikan serangan terbaharunya di Gaza.
Kenyataan keras Netanyahu itu selari pandangan Menteri Luar Israel, Gideon Saar, yang sebelum ini turut menyelar tekanan antarabangsa yang semakin meningkat terhadap Tel Aviv berhubung perang di Gaza.
Imej kemusnahan dan kebuluran di Gaza yang terus tersebar ke seluruh dunia mencetuskan gelombang protes global, menjadikan Israel semakin sukar mengubah persepsi antarabangsa.
Israel juga bimbang tindakan beberapa negara Eropah termasuk Perancis untuk mengiktiraf negara Palestin, menyusuli langkah Sepanyol dan Ireland dalam mendukung penyelesaian dua negara.
Buat kesekian kalinya, Netanyahu menegaskan, kononnya kewujudan negara Palestin akan mengancam keselamatan Israel.
Beliau turut merujuk insiden pembunuhan dua kakitangan kedutaan Israel di Washington baru-baru ini oleh seorang lelaki yang didakwa melaungkan “Bebaskan Palestin”, sebagai bukti ancaman itu.
Netanyahu turut mendakwa, Hamas mengucapkan penghargaan kepada Presiden Perancis, Emmanuel Macron; Perdana Menteri Britain, Keir Starmer dan wakil Kanada, Mark Carney atas desakan mereka agar perang dihentikan – biarpun kenyataan pemimpin-pemimpin berkenaan hanya menyeru agar serangan terbaharu dihentikan dan sekatan bantuan kemanusiaan dilonggarkan.
Hamas mengalu-alukan kenyataan itu, namun Netanyahu tidak mengemukakan sebarang bukti berlakunya hubungan langsung antara kumpulan terbabit dan ketiga-tiga negara itu.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/as-laksana-langkah-pertama-longgar-sekatan-ke-atas-syria/,AS laksana langkah pertama longgar sekatan ke atas Syria,DUNIA,"24 May 2025, 10:06AM","WASHINGTON: Pentadbiran Presiden Amerika Syarikat (AS), Donald Trump meluluskan pengecualian besar terhadap sekatan ke atas Syria.
Ia dilihat sebagai langkah awal ke arah menunaikan janji menamatkan sekatan sejak lebih 50 tahun terhadap negara yang musnah akibat perang saudara itu.
Langkah itu membabitkan pengecualian enam bulan terhadap sekatan keras yang dikenakan oleh Kongres AS pada 2019 serta perluasan peraturan untuk membenarkan syarikat asing menjalankan aktiviti di Syria yang kini diperintah oleh Ahmad Al-Sharaa, bekas komander yang mengetuai kejatuhan rejim Bashar al-Assad akhir tahun lalu.
Pengumuman ini menyusuli kenyataan Trump minggu lalu, AS akan menarik balik sekatan kewangan terhadap bekas pemimpin autoritarian Syria, bagi membuka peluang kepada kerajaan sementara baharu membina semula negara selepas 13 tahun konflik berdarah.
Sekatan terdahulu, yang dikenali sebagai Akta Perlindungan Awam Caesar Syria, bertujuan mengasingkan keluarga Assad dengan memutuskan hubungan ekonomi mereka dari sistem kewangan global.
Setiausaha Negara AS, Marco Rubio berkata, pengecualian ini bertujuan memudahkan penyediaan elektrik, tenaga, air dan sanitasi serta mengukuhkan tindak balas kemanusiaan.
Beliau juga menegaskan, Trump mengharapkan kerajaan Syria yang baharu mengambil tindakan segera terhadap beberapa keutamaan dasar.
Meskipun rakyat Syria menyambut baik langkah ini,demonstrasi jalanan Damsyik masih diadakan mendesak sekatan dihapuskan sepenuhnya bagi membuka ruang pelaburan dan pembangunan semula negara yang musnah akibat perang yang meragut jutaan nyawa dan menyebabkan perpindahan besar-besaran.
Bagaimanapun Rubio memberi amaran, kerajaan sementara Syria berisiko “runtuh dalam masa beberapa minggu” tanpa bantuan segera yang boleh membawa kepada perang saudara baharu yang lebih dahsyat.
Namun, beliau turut mengakui kebimbangan berikutan latar belakang Ahmad Al-Sharaa yang pernah mengetuai Hayat Tahrir Al-Sham, sebuah kumpulan yang dahulunya ada kaitan dengan Al-Qaeda dan masih disenaraikan sebagai organisasi pengganas oleh negara Uncle Sam itu – meskipun kumpulan itu telah mengambil pendekatan lebih sederhana.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/dunia/8-individu-dihukum-penjara-kes-rompakan-kim-kardashian/,8 individu dihukum penjara kes rompakan Kim Kardashian,DUNIA,"24 May 2025, 01:29PM","PARIS: Mahkamah Perancis hari ini menjatuhkan hukuman ke atas lapan daripada 10 individu yang terlibat dalam kes rompakan ke atas bintang realiti televisyen Amerika Syarikat, Kim Kardashian, di Paris pada 2016.
Dalam kejadian itu, kumpulan perompak yang menyamar sebagai polis dan memakai topeng ski telah mengikat Kardashian sambil mengacukan pistol sebelum melarikan diri bersama cincin pertunangannya bernilai AS$4 juta (kira-kira RM18 juta) dan barang kemas lain.
Cincin itu diberikan oleh bekas suaminya, penyanyi rap Kanye West.
Daripada 10 tertuduh, lapan disabitkan bersalah atas jenayah yang berkait dengan rompakan berkenaan, manakala seorang lagi didapati bersalah kerana memiliki senjata api secara haram.
Ketua kumpulan, Aomar Ait Khedache, 69, yang juga dalang rompakan, menerima hukuman penjara tiga tahun.
Dalam kenyataan melalui peguamnya, Kardashian berkata beliau menerima keputusan mahkamah dan berterima kasih kepada pihak berkuasa Perancis atas keadilan yang ditegakkan.
“Jenayah ini merupakan pengalaman paling menakutkan dalam hidup saya, meninggalkan kesan mendalam kepada saya dan keluarga. Walaupun saya tidak akan pernah melupakannya, saya percaya kepada semangat untuk bangkit,” katanya.
Kes itu dianggap sebagai rompakan terbesar terhadap individu persendirian di Perancis dalam tempoh lebih 20 tahun.
Media Perancis melabel kumpulan berkenaan sebagai ‘perompak tua’ berikutan usia mereka lebih 65 tahun.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/detik-niaga/media-prima-terima-pengiktirafan-majikan-diiktiraf-acca/,Media Prima terima pengiktirafan Majikan Diiktiraf ACCA,DETIK NIAGA,"15 May 2025, 08:04PM","Oleh: Amanda Lopez
KUALA LUMPUR: Media Prima hari ini secara rasmi menerima pengiktirafan Majikan Diiktiraf Persatuan Akauntan Bertauliah Berkanun (ACCA).
Menurut Ketua Pegawai Kewangan Kumpulan Media Prima, Rosli Sabarudin, pengiktirafan berprestij itu sekali gus mengangkat status Media Prima dalam kalangan pelabur selain memperkukuh kedudukan jenama di peringkat antarabangsa.
Dengan pengiktirafan bertaraf dunia ini, Media Prima kini tergolong dalam kalangan 351 syarikat di Malaysia yang diiktiraf ACCA.
Malah, kumpulan media bersepadu terbesar negara itu juga termasuk dalam 7,959 organisasi global yang diperakui oleh badan antarabangsa tersebut.
“Syarikat secara keseluruhannya bekerjasama dengan ACCA adalah satu pengiktirafan besar, secara praktikal mengatakan bahawa dari segi perakaunan, dari segi tadbir urus, kami berada di dalam tahap organisasi bertaraf dunia,” katanya pada Majlis Pengumuman Perkongsian Strategik antara Media Prima dan ACCA di sini, hari ini.
Jelasnya, usaha ke arah memenuhi kriteria penanda aras global itu bukanlah sesuatu yang mudah dan telah bermula sejak 2015.
Pengiktirafan itu juga membuka ruang kepada Media Prima untuk menarik bakat terbaik dalam bidang kewangan.
Sehingga kini, Media Prima memiliki lebih 80 tenaga kerja bahagian kewangan.
Sementara itu, Ketua Perhubungan Majikan ACCA (Rantau Asia Tenggara Maritim), Hishamuddin Jalil, berkata pihaknya berbangga mengalu-alukan Media Prima sebagai Majikan Diiktiraf ACCA.
“Kami merasakan bahawa kami ada tanggungjawab sosial, pada dasarnya bukan sahaja kepada organisasi secara keseluruhan tetapi untuk negara,” katanya.
Menerusi kerjasama itu, majikan yang diluluskan ACCA akan menerima sokongan terhadap pembelajaran dan pembangunan kakitangan dalam bidang perakaunan ACCA.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/detik-niaga/pwc-gesa-tangguh-perluasan-sst-beri-masa-industri-bersedia/,"PwC gesa tangguh perluasan SST, beri masa industri bersedia",DETIK NIAGA,"13 May 2025, 05:37PM","Oleh: Amanda Lopez
KUALA LUMPUR: Perluasan cukai jualan dan perkhidmatan (SST) yang dijadual berkuat kuasa 1 Jun 2025 wajar ditangguhkan kerana masih banyak aspek pelaksanaan belum diperincikan, termasuk garis panduan jelas kepada industri dan pengguna.
Ketua Cukai Tidak Langsung PwC Malaysia, R.S. Raja Kumaran berkata, kerajaan sepatutnya memberikan tempoh sekurang-kurangnya satu hingga dua bulan selepas pewartaan untuk membolehkan pihak berkepentingan memahami pelaksanaan dasar itu sepenuhnya.
“Saya fikir kerajaan perlu beri ruang masa kepada rakyat untuk memahami garis panduan dan memberi maklum balas terhadap sebarang kekangan pelaksanaan yang mungkin timbul,” katanya kepada Buletin TV3.
Beliau menegaskan, penangguhan juga penting bagi membolehkan syarikat-syarikat menyelaras sistem percukaian masing-masing, termasuk melakukan kemas kini teknikal dalam sistem perakaunan mereka.
Jika tidak, katanya, pelaksanaan tergesa-gesa boleh meningkatkan kos operasi syarikat kerana tiada masa mencukupi untuk merancang secara menyeluruh.
Terdahulu, perluasan SST diumumkan melibatkan barangan premium terpilih seperti salmon dan avokado import, dengan pelaksanaan asal dijadual bermula Mei lalu, namun kemudiannya ditangguh ke 1 Jun 2025.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/detik-niaga/asean-wajar-bentuk-rangka-kerja-data-ai-gobind/,ASEAN wajar bentuk rangka kerja data AI – Gobind,DETIK NIAGA,"13 May 2025, 05:24PM","Oleh: Amanda Lopez
KUALA LUMPUR: Kerjasama ASEAN wajar diperkukuh dalam membangunkan rangka kerja data kecerdasan buatan (AI) dan tadbir urus beretika.
Menteri Digital, Gobind Singh Deo berkata, langkah itu selari dengan pembentukan rangka kerja seumpama yang sedang dibangunkan Malaysia.
“Persoalannya ialah bagaimana kita merangka dasar kita sendiri dan selepas itu guna pakai di peringkat ASEAN untuk melihat sama ada kita boleh mencari mekanisme yang membolehkan kita semua bekerjasama.
“Teknologi AI ini akan memberi kesan kepada semua orang bukan sahaja di negara kita tetapi di peringkat serantau dan global,” katanya.
Beliau berkata demikian dalam sidang media selepas majlis perasmian Persidangan Kepimpinan PwC 2025 di sini, hari ini.
Malaysia juga, katanya menawarkan diri untuk menjadi lokasi bagi projek rintis model tadbir urus AI digital ASEAN.
Ke arah itu, satu Sidang Kemuncak AI ASEAN (AI Summit) dijadual berlangsung pada 12 dan 13 Ogos depan di Kuala Lumpur yang membincangkan rangka kerja tadbir urus AI, keselamatan dan etika serantau.
Beliau turut memaklumkan bahawa pihak kementerian kini sedang menyemak semula dasar-dasar berkaitan teknologi dan AI agar selari dengan keperluan semasa serta perubahan landskap teknologi.
Ikuti sekarang! WhatsApp Channel rasmi Buletin TV3 untuk berita terkini setiap masa."
 https://www.buletintv3.my/detik-niaga/kdnk-disemak-semula-akan-diumum-dalam-1-2-bulan-ini/,"KDNK disemak semula, akan diumum dalam 1-2 bulan ini",DETIK NIAGA,"16 May 2025, 12:19PM","Oleh: Amanda Lopez & Afrina Romzi
KUALA LUMPUR: Keluaran dalam negara kasar (KDNK) yang disemak semula akan diumum dalam tempoh satu, dua bulan ini, kata Gabenor Bank Negara Datuk Seri Shaik Abdul Rasheed Abdul Ghaffour.
Menurut Gabenor unjuran itu akan dibuat selepas mendapat lebih kepastian mengenai dasar tarif Amerika Syarikat dan hasil rundingan Malaysia dengan negara ekonomi terbesar dunia itu.
“Walaupun kami mempunyai pandangan dalaman mengenai unjuran KDNK, rundingan perdagangan masih berlangsung. Hasil rundingan itu tetap tidak menentu. Semua ini boleh menjejaskan prospek BNM dan kami akan memuktamadkan unjuran baharu satu hingga dua bulan ini.“ kata beliau pada siaran akhbar pengumuman prestasi ekonomi suku pertama tahun 2025.
Tarif timbal balas Amerika ke atas negara lain termasuk Malaysia ditangguh 90 hari dari 9 April 2025 sehingga 8 July 2025.
“Beberapa data perlu dikaji, selain hasil rundingan semasa yang lebih jelas. Kami baru sahaja membuat unjuran pertumbuhan. Kami telah meletakkan andaian yang agak konservatif mengenai tarif AS. Bagaimanapun, pengumuman tarif timbal balas itu berada di luar jangkaan.”ujar Gabenor.
Beliau menjelaskan bahawa BNM memerlukan lebih data atau maklumat sebelum boleh membuat unjuran baharu.
Unjuran pertumbuhan KDNK BNM sebelum ini adalah antara 4.5 peratus dan 5.5 peratus.
Dalam pada itu,Tabung Kewangan Antarabangsa (IMF) menyemak turun unjuran pertumbuhan KDNK Malaysia tahun 2025 kepada 4.1 peratus, berbanding 4.7 peratus sebelum ini, selari dengan semakan penurunan unjuran pertumbuhan di seluruh rantau ini.
Manakala, Bank Dunia pula menurunkan unjuran KDNK Malaysia daripada 4.5 peratus ke 3.9 peratus tahun ini sejajar perkembangan semasa yang membabitkan perang perdagangan.
Namun kata Gabenor, Malaysia memiliki asas ekonomi yang kukuh dalam menangani sebarang cabaran dipacu perbelanjaan isi rumah dan kepelbagaian destinasi eksport.
Ikuti sekarang! WhatsApp Channel rasmi Buletin TV3 untuk berita terkini setiap masa."
